<?xml version="1.0" encoding="UTF-8"?><bible><text chap="1"><div class='document bible' dir='ltr'><div id='p1' class='par'><p class='sb'><span id='dcv_1_1' class='dc'>1 </span>Paulus, yang menjadi rasul Kristus Yesus menurut kehendak Tuhan, dan saudara kita Timotius, menulis surat ini kepada sidang Tuhan di Korintus, termasuk semua umat suci di seluruh Akhaya:</p></div><div id='p2' class='par'><p class='sb'><span id='dcv_1_2' class='dv'>2&#160;</span>Semoga kamu semua dikurniai kebaikan hati yang unggul dan kedamaian daripada Tuhan, Bapa kita, dan Tuan Yesus Kristus.</p></div><div id='p3' class='par'><p class='sb'><span id='dcv_1_3' class='dv'>3&#160;</span>Terpujilah Tuhan dan Bapa kepada Yesus Kristus, Tuan kita. Dia Bapa yang berbelas kasihan dan Tuhan yang melegakan hati kita dalam apa jua situasi. <span id='dcv_1_4' class='dv'>4&#160;</span>Dia melegakan hati<a class='fn'></a> kita semasa kita mengalami segala macam cubaan,<a class='fn'></a> supaya dengan kelegaan hati yang kita terima daripada Tuhan, kita juga dapat melegakan hati orang lain yang mengalami segala macam cubaan.<a class='fn'></a> <span id='dcv_1_5' class='dv'>5&#160;</span>Sebagaimana kita mengalami banyak penderitaan demi Kristus, begitu juga kita mendapat kelegaan hati yang berlimpah melalui Kristus. <span id='dcv_1_6' class='dv'>6&#160;</span>Kami mengalami cubaan<a class='fn'></a> supaya kamu mendapat kelegaan hati dan penyelamatan; dan kami mendapat kelegaan hati, supaya kamu juga mendapat kelegaan hati. Dengan ini, kamu dapat bertabah semasa menghadapi penderitaan yang kami alami juga. <span id='dcv_1_7' class='dv'>7&#160;</span>Harapan kami terhadap kamu tidak goyah, kerana kami tahu bahawa sebagaimana kamu mengalami penderitaan seperti kami, kamu juga akan mendapat kelegaan hati seperti kami.</p></div><div id='p4' class='par'><p class='sb'><span id='dcv_1_8' class='dv'>8&#160;</span>Saudara-saudara, kami mahu kamu mengetahui kesengsaraan yang kami alami di daerah Asia. Kesengsaraan itu begitu berat sehingga kami tidak dapat menanggungnya dengan kekuatan sendiri, dan kami tidak pasti sama ada kami dapat terus hidup atau tidak. <span id='dcv_1_9' class='dv'>9&#160;</span>Sebenarnya, kami berasa bahawa kami sudah dijatuhi hukuman mati. Namun hal ini berlaku supaya kami tidak menaruh kepercayaan kepada diri sendiri, tetapi kepada Tuhan yang membangkitkan orang mati. <span id='dcv_1_10' class='dv'>10&#160;</span>Dia telah menyelamatkan kami daripada bahaya maut, dan kami yakin bahawa Dia juga akan menyelamatkan kami pada masa depan. <span id='dcv_1_11' class='dv'>11&#160;</span>Doa kamu yang sungguh-sungguh juga dapat membantu kami, kerana Tuhan akan menjawab doa yang diucapkan oleh banyak orang. Dengan demikian, ramai orang akan mengucapkan syukur bagi pihak kami atas apa yang kami terima.</p></div><div id='p5' class='par'><p class='sb'><span id='dcv_1_12' class='dv'>12&#160;</span>Kami dapat berbangga akan hal ini: Hati nurani kami memberikan kesaksian bahawa kami telah menunjukkan kesucian dan ketulusan yang berasal daripada Tuhan semasa kami bersama orang di dunia, dan terutamanya semasa kami bersama kamu. Kami tidak bergantung pada kebijaksanaan dunia, tetapi bergantung pada kebaikan hati Tuhan yang unggul. <span id='dcv_1_13' class='dv'>13&#160;</span>Sesungguhnya, kami hanya menulis kepada kamu tentang perkara yang dapat kamu baca<a class='fn'></a> dan fahami. Aku berharap kamu akan terus memahami perkara-perkara ini dengan sepenuhnya.<a class='fn'></a> <span id='dcv_1_14' class='dv'>14&#160;</span>Sampai tahap tertentu, kamu sudah memahami bahawa kami merupakan alasan bagi kamu untuk berbangga, sepertimana kamu juga akan menjadi alasan bagi kami untuk berbangga pada hari Tuan Yesus.</p></div><div id='p6' class='par'><p class='sb'><span id='dcv_1_15' class='dv'>15&#160;</span>Oleh sebab aku yakin tentang hal itu, aku berniat untuk datang kepada kamu terlebih dahulu agar kamu dapat bersukacita buat kali kedua;<a class='fn'></a> <span id='dcv_1_16' class='dv'>16&#160;</span>aku berniat untuk melawat kamu dalam perjalananku ke Makedonia, dan kembali kepada kamu dari Makedonia. Kemudian kamu dapat menghantar aku untuk sebahagian perjalananku ke Yudea. <span id='dcv_1_17' class='dv'>17&#160;</span>Semasa aku membuat rancangan ini, adakah aku menganggapnya sebagai hal yang remeh? Adakah aku sebentar berkata “Ya,” dan sebentar berkata “Tidak” kerana aku membuat rancangan ini demi kepentingan diri sendiri? <span id='dcv_1_18' class='dv'>18&#160;</span>Namun sebagaimana Tuhan dapat dipercayai, apa yang kami katakan kepada kamu juga bukanlah “ya” tetapi kemudian “tidak.” <span id='dcv_1_19' class='dv'>19&#160;</span>Hal itu demikian kerana Yesus Kristus, Anak Tuhan, yang telah diisytiharkan kepada kamu melalui Silvanus,<a class='fn'></a> Timotius, dan aku sendiri bukanlah “ya” tetapi kemudian “tidak.” Sebaliknya sehubungan dengan Yesus, “ya” sentiasa menjadi “ya.” <span id='dcv_1_20' class='dv'>20&#160;</span>Tidak kira berapa banyak janji Tuhan, semua janji itu telah menjadi “ya” melalui Yesus. Melalui dia juga kita mengucapkan “Amin” kepada Tuhan, supaya kita dapat memuliakan-Nya. <span id='dcv_1_21' class='dv'>21&#160;</span>Tuhanlah yang memberikan jaminan bahawa kamu dan kami merupakan milik Kristus, dan Dialah yang mengurapi kita. <span id='dcv_1_22' class='dv'>22&#160;</span>Dia juga telah memeterai kita dan memberikan daya aktif-Nya di dalam hati kita sebagai jaminan bahawa kita akan menerima berkat-berkat yang bakal tiba.<a class='fn'></a></p></div><div id='p7' class='par'><p class='sb'><span id='dcv_1_23' class='dv'>23&#160;</span>Aku bersumpah demi nyawaku sendiri di hadapan Tuhan bahawa aku belum lagi datang ke Korintus kerana aku tidak mahu menambahkan kesedihan kamu. <span id='dcv_1_24' class='dv'>24&#160;</span>Kami bukanlah tuan yang berkuasa ke atas iman kamu, memandangkan kamu dapat berdiri teguh kerana iman kamu sendiri. Sebaliknya kami ialah rakan sekerja yang membawa sukacita bagi kamu.</p></div></div></text>
<text chap="2"><div class='document bible' dir='ltr'><div id='p8' class='par'><p class='sb'><span id='dcv_2_1' class='dc'>2 </span>Aku mengambil keputusan untuk tidak membuat kamu sedih lagi pada lawatanku yang akan datang. <span id='dcv_2_2' class='dv'>2&#160;</span>Jika aku membuat kamu sedih, tiada orang yang dapat menggembirakan aku, kecuali orang yang sudah aku sedihkan. <span id='dcv_2_3' class='dv'>3&#160;</span>Aku menulis surat itu kepada kamu supaya apabila aku datang, aku tidak akan disedihkan oleh orang yang sepatutnya menggembirakan aku. Hal ini demikian kerana aku yakin bahawa perkara yang membawa sukacita kepadaku turut membawa sukacita kepada kamu semua. <span id='dcv_2_4' class='dv'>4&#160;</span>Sebelum ini, aku menulis kepada kamu dengan hati yang sangat sedih dan berat, dan dengan menitiskan banyak air mata. Aku berbuat demikian bukannya untuk membuat kamu sedih, tetapi supaya kamu tahu betapa dalamnya kasihku terhadap kamu.</p></div><div id='p9' class='par'><p class='sb'><span id='dcv_2_5' class='dv'>5&#160;</span>Jika perbuatan seseorang menimbulkan kesedihan, dia bukannya menyedihkan aku, tetapi menyedihkan kamu semua. Aku tidak ingin bercakap terlalu banyak tentang hal ini. <span id='dcv_2_6' class='dv'>6&#160;</span>Cukuplah disiplin yang sudah diberikan kepada orang itu oleh kebanyakan daripada kamu. <span id='dcv_2_7' class='dv'>7&#160;</span>Sekarang, hendaklah kamu rela mengampuni dia dan melegakan hatinya, supaya dia tidak terlalu sedih sehingga putus asa. <span id='dcv_2_8' class='dv'>8&#160;</span>Oleh itu, aku menggesa kamu untuk meyakinkan dia bahawa kamu mengasihi dia. <span id='dcv_2_9' class='dv'>9&#160;</span>Aku juga telah menulis kepada kamu kerana aku ingin mengetahui sama ada kamu patuh kepada kata-kataku atau tidak. <span id='dcv_2_10' class='dv'>10&#160;</span>Jika kamu mengampunkan kesalahan seseorang, aku juga akan mengampuni dia. Sebenarnya, semasa aku mengampunkan kesalahan seseorang, aku mengampuninya di hadapan Kristus demi kamu semua. <span id='dcv_2_11' class='dv'>11&#160;</span>Aku berbuat demikian supaya Syaitan tidak mengambil kesempatan ke atas<a class='fn'></a> kita, kerana kita bukannya tidak mengetahui muslihatnya.</p></div><div id='p10' class='par'><p class='sb'><span id='dcv_2_12' class='dv'>12&#160;</span>Ketika aku tiba di Troas untuk mengkhabarkan berita baik tentang Kristus, sebuah pintu telah dibuka untukku supaya aku dapat berkhidmat kepada Tuan kita. <span id='dcv_2_13' class='dv'>13&#160;</span>Tetapi aku gelisah kerana aku tidak dapat menjumpai saudaraku, Titus. Oleh itu, aku mengucapkan selamat tinggal kepada saudara-saudara di situ lalu pergi ke Makedonia.</p></div><div id='p11' class='par'><p class='sb'><span id='dcv_2_14' class='dv'>14&#160;</span>Tetapi syukur kepada Tuhan! Dia sentiasa memimpin kita dalam perarakan kemenangan bersama Kristus. Melalui kita, Dia telah menyebabkan pengetahuan tentang-Nya tersebar ke merata tempat seperti bau yang harum semerbak. <span id='dcv_2_15' class='dv'>15&#160;</span>Di hadapan Tuhan, semasa kita mengkhabarkan berita tentang Kristus, kita seperti bau harum yang tersebar dalam kalangan orang yang akan diselamatkan dan orang yang akan dibinasakan. <span id='dcv_2_16' class='dv'>16&#160;</span>Bagi orang yang akan dibinasakan, kita seperti bau kematian yang membawa maut. Namun bagi orang yang akan diselamatkan, kita seperti bau kehidupan yang membawa kehidupan. Siapakah yang layak untuk menjalankan tugas itu? <span id='dcv_2_17' class='dv'>17&#160;</span>Kamilah yang layak, kerana kami tidak memperdagangkan<a class='fn'></a> firman Tuhan seperti yang dilakukan oleh ramai orang. Kami diutus oleh Tuhan, dan di hadapan-Nya, kami sentiasa menjalankan kerja penyebaran dengan ikhlas sebagai pengikut Kristus.</p></div></div></text>
<text chap="3"><div class='document bible' dir='ltr'><div id='p12' class='par'><p class='sb'><span id='dcv_3_1' class='dc'>3 </span>Perlukah kami memperkenalkan diri sekali lagi kepada kamu? Atau seperti yang dilakukan oleh sesetengah orang, perlukah kami menyenaraikan kelayakan kami dalam sepucuk surat dan memberikannya kepada kamu? Atau adakah kamu yang patut memberi kami surat-surat sebegini? <span id='dcv_3_2' class='dv'>2&#160;</span>Kamu sendiri ialah surat kami, yang terukir di hati kami dan yang diketahui serta dibaca oleh semua orang. <span id='dcv_3_3' class='dv'>3&#160;</span>Sememangnya kamu ialah surat daripada Kristus yang kami tulis sebagai hamba Tuhan. Kami menulis surat itu dengan daya aktif daripada Tuhan yang hidup, dan bukannya dengan dakwat; kami menulisnya pada hati orang, dan bukannya pada batu tulis.</p></div><div id='p13' class='par'><p class='sb'><span id='dcv_3_4' class='dv'>4&#160;</span>Melalui Kristus, kami dapat yakin akan hal-hal itu di hadapan Tuhan. <span id='dcv_3_5' class='dv'>5&#160;</span>Kami tidak mengatakan bahawa kami layak melakukan tugas ini dengan kekuatan sendiri. Sebenarnya, kelayakan kami datangnya daripada Tuhan. <span id='dcv_3_6' class='dv'>6&#160;</span>Dialah yang melayakkan kami untuk menjadi hamba kepada perjanjian yang baru. Maka kami bukanlah hamba kepada hukum yang bertulis tetapi kepada daya aktif Tuhan. Hal ini demikian kerana hukum yang bertulis membawa hukuman mati, tetapi daya aktif Tuhan memberikan kehidupan.</p></div><div id='p14' class='par'><p class='sb'><span id='dcv_3_7' class='dv'>7&#160;</span>Hukum Musa yang membawa hukuman mati itu diukirkan pada batu tetapi mempunyai kemuliaan yang begitu gemilang. Semasa Hukum itu diberikan, umat Israel tidak dapat menatap muka Musa kerana kemuliaan yang bersinar pada mukanya. Namun, kemuliaan itu tidak kekal. <span id='dcv_3_8' class='dv'>8&#160;</span>Jika demikian, tidakkah kerja yang boleh dilaksanakan oleh daya aktif Tuhan mempunyai kemuliaan yang jauh lebih gemilang? <span id='dcv_3_9' class='dv'>9&#160;</span>Jika Hukum Musa yang membawa hukuman mati mempunyai kemuliaan, kerja yang membolehkan orang mendapat perkenan Tuhan pasti mempunyai kemuliaan yang jauh lebih gemilang! <span id='dcv_3_10' class='dv'>10&#160;</span>Sebenarnya, hukum bertulis yang dahulunya mempunyai kemuliaan telah kehilangan kemuliaannya kerana terdapat kemuliaan lain yang lebih unggul daripadanya. <span id='dcv_3_11' class='dv'>11&#160;</span>Jika hukum bertulis yang tidak kekal itu pun mempunyai kemuliaan, maka perjanjian baru yang kekal pasti mempunyai kemuliaan yang jauh lebih gemilang!</p></div><div id='p15' class='par'><p class='sb'><span id='dcv_3_12' class='dv'>12&#160;</span>Memandangkan kami mempunyai harapan sebegini, kami dapat bercakap dengan berani.<a class='fn'></a> <span id='dcv_3_13' class='dv'>13&#160;</span>Kami tidak seperti Musa yang menutup mukanya dengan selubung supaya umat Israel tidak boleh menatap kemuliaan<a class='fn'></a> hukum bertulis yang tidak kekal itu. <span id='dcv_3_14' class='dv'>14&#160;</span>Sebenarnya fikiran mereka sudah tumpul. Sehingga hari ini, selubung itu tidak ditanggalkan semasa perjanjian lama dibacakan. Hal ini demikian kerana selubung itu hanya boleh ditanggalkan melalui Kristus. <span id='dcv_3_15' class='dv'>15&#160;</span>Sesungguhnya, sehingga hari ini, hati mereka masih berselubung setiap kali kitab-kitab Musa dibacakan. <span id='dcv_3_16' class='dv'>16&#160;</span>Namun selubung itu ditanggalkan apabila seseorang berpaling kepada Yehuwa. <span id='dcv_3_17' class='dv'>17&#160;</span>Yehuwa ialah Roh. Di mana ada daya aktif Yehuwa, di situ ada kebebasan. <span id='dcv_3_18' class='dv'>18&#160;</span>Kita semua mempunyai muka yang tidak berselubung, dan seperti cermin, kita memantulkan kemuliaan Yehuwa. Seraya kita berbuat demikian, kita diubah kepada imej yang serupa dengan-Nya, dan kemuliaan yang kita cerminkan menjadi semakin gemilang, tepat seperti apa yang dilakukan oleh Yehuwa yang merupakan Roh.</p></div></div></text>
<text chap="4"><div class='document bible' dir='ltr'><div id='p16' class='par'><p class='sb'><span id='dcv_4_1' class='dc'>4 </span>Kami mempunyai tugas suci ini kerana Tuhan berbelas kasihan terhadap kami. Oleh itu, kami tidak berputus asa. <span id='dcv_4_2' class='dv'>2&#160;</span>Kami menolak hal-hal tersembunyi yang memalukan, kami tidak menggunakan tipu helah, dan kami tidak memutarbelitkan firman Tuhan. Sebaliknya, kami membuat kebenaran terserlah. Dengan berbuat demikian, di mata Tuhan, kami menjadi teladan baik kepada semua orang.<a class='fn'></a> <span id='dcv_4_3' class='dv'>3&#160;</span>Jika berita baik yang kami khabarkan itu terselubung, berita baik itu terselubung dalam kalangan mereka yang akan dibinasakan. <span id='dcv_4_4' class='dv'>4&#160;</span>Fikiran mereka yang tidak percaya telah dibutakan oleh tuhan sistem dunia ini.<a class='fn'></a> Oleh itu, mereka tidak disinari cahaya daripada berita baik yang menakjubkan, iaitu berita tentang Kristus yang merupakan gambaran Tuhan. <span id='dcv_4_5' class='dv'>5&#160;</span>Kami tidak menyebarkan berita tentang diri kami sendiri. Sebaliknya, kami menyebarkan berita bahawa Yesus Kristus ialah Tuan kita dan bahawa kami ialah hamba kamu demi Yesus. <span id='dcv_4_6' class='dv'>6&#160;</span>Tuhan sendiri pernah berfirman, “Biarlah cahaya bersinar dari kegelapan,” dan melalui wajah Kristus, Tuhan telah menyinari hati kami dengan pengetahuan tentang-Nya yang menakjubkan.</p></div><div id='p17' class='par'><p class='sb'><span id='dcv_4_7' class='dv'>7&#160;</span>Walaupun kami seperti bekas tanah liat, tugas suci yang bagaikan harta karun telah diberikan kepada kami. Maka jelaslah bahawa kuasa luar biasa yang kami miliki berasal daripada Tuhan dan bukannya daripada kami sendiri. <span id='dcv_4_8' class='dv'>8&#160;</span>Kami diasak dari semua arah, tetapi kami tidak terhimpit sehingga tidak dapat bergerak; kami kebingungan, tetapi bukanlah sehingga kami tidak ada jalan keluar; <span id='dcv_4_9' class='dv'>9&#160;</span>kami dianiaya, tetapi kami tidak diabaikan; kami dihempas ke tanah, tetapi kami tidak dibinasakan. <span id='dcv_4_10' class='dv'>10&#160;</span>Seperti Yesus, kami sentiasa menghadapi ancaman maut dengan tabah, supaya kehidupan Yesus menjadi nyata dalam tubuh kami. <span id='dcv_4_11' class='dv'>11&#160;</span>Meskipun kami hidup, kami sentiasa berdepan dengan maut demi Yesus, agar kehidupan Yesus juga menjadi nyata dalam tubuh kami. <span id='dcv_4_12' class='dv'>12&#160;</span>Oleh itu, meskipun kami harus menghadapi maut, kehidupan akan terhasil bagi kamu.</p></div><div id='p18' class='par'><p class='sb'><span id='dcv_4_13' class='dv'>13&#160;</span>Ada tertulis, “Aku bercakap kerana aku beriman.” Kami juga bercakap kerana kami memperlihatkan iman yang sama. <span id='dcv_4_14' class='dv'>14&#160;</span>Kami tahu bahawa sebagaimana Tuhan telah membangkitkan Yesus daripada kematian, Dia juga akan membangkitkan kami dan membawa kami serta kamu ke hadirat Yesus. <span id='dcv_4_15' class='dv'>15&#160;</span>Semua perkara ini berlaku demi kamu. Hal ini demikian kerana apabila semakin banyak orang mengucapkan syukur kepada Tuhan, lebih banyak orang akan menerima kebaikan hati yang unggul. Dengan demikian, Tuhan dimuliakan.</p></div><div id='p19' class='par'><p class='sb'><span id='dcv_4_16' class='dv'>16&#160;</span>Itulah sebabnya kita tidak berputus asa. Walaupun tubuh kita beransur-ansur reput, hati dan minda kita dibaharui setiap hari. <span id='dcv_4_17' class='dv'>17&#160;</span>Kesengsaraan<a class='fn'></a> yang kita hadapi hanyalah sementara dan tidak seberapa berat, tetapi akan mendatangkan kemuliaan yang sangat unggul, besar, dan kekal. <span id='dcv_4_18' class='dv'>18&#160;</span>Kita menumpukan perhatian kepada hal-hal yang tidak kelihatan dan bukannya kepada hal-hal yang kelihatan. Hal ini demikian kerana hal-hal yang kelihatan hanyalah sementara, tetapi hal-hal yang tidak kelihatan kekal buat selama-lamanya.</p></div></div></text>
<text chap="5"><div class='document bible' dir='ltr'><div id='p20' class='par'><p class='sb'><span id='dcv_5_1' class='dc'>5 </span>Kami tahu bahawa rumah kami di bumi, iaitu khemah ini, akan dirobohkan dan Tuhan akan memberi kami sebuah rumah yang tidak dibuat dengan tangan manusia. Rumah itu terletak di syurga dan kekal selama-lamanya. <span id='dcv_5_2' class='dv'>2&#160;</span>Kami mengerang semasa kami berada dalam rumah sekarang ini, kerana kami ingin sekali menerima kediaman di syurga yang akan menutupi kami seperti pakaian. <span id='dcv_5_3' class='dv'>3&#160;</span>Maka, kami tidak akan telanjang setelah kami mengenakan kediaman itu. <span id='dcv_5_4' class='dv'>4&#160;</span>Kami mengerang dan menanggung beban yang berat semasa berada di dalam khemah ini. Bukannya kami ingin menanggalkan khemah ini, tetapi kami ingin mengenakan kediaman di syurga, supaya tubuh yang dapat mati digantikan dengan kehidupan kekal. <span id='dcv_5_5' class='dv'>5&#160;</span>Tuhan telah mempersiapkan kami untuk kehidupan sebegini, dan Dia memberi kami daya aktif-Nya sebagai jaminan bahawa kami akan menerima berkat-berkat yang bakal tiba.<a class='fn'></a></p></div><div id='p21' class='par'><p class='sb'><span id='dcv_5_6' class='dv'>6&#160;</span>Oleh itu, kita sentiasa penuh dengan keberanian. Selagi tubuh ini menjadi rumah kita, kita jauh daripada Tuan kita. Kita tahu akan hal ini <span id='dcv_5_7' class='dv'>7&#160;</span>kerana kita hidup berdasarkan iman, dan bukannya berdasarkan apa yang dapat dilihat. <span id='dcv_5_8' class='dv'>8&#160;</span>Oleh sebab itu, kita penuh dengan keberanian. Kita lebih rela tinggal bersama-sama Tuan kita daripada tinggal dalam tubuh ini. <span id='dcv_5_9' class='dv'>9&#160;</span>Tidak kira sama ada kita tinggal bersamanya atau jauh daripadanya, inilah matlamat kita: Kita ingin menyenangkan hatinya. <span id='dcv_5_10' class='dv'>10&#160;</span>Hal ini demikian kerana kita semua mesti menghadap tempat pengadilan Kristus. Setiap orang akan mendapat balasan setimpal dengan perbuatan yang sering dilakukan olehnya, sama ada baik ataupun jahat, semasa dia berada dalam tubuhnya sebagai manusia.</p></div><div id='p22' class='par'><p class='sb'><span id='dcv_5_11' class='dv'>11&#160;</span>Memandangkan kami tahu ertinya takut pada Tuan kita, kami terus-menerus mengajar orang lain dengan cara yang meyakinkan. Tuhan mengenal kami dengan baik, dan aku berharap agar kamu<a class='fn'></a> juga mengenal kami dengan baik. <span id='dcv_5_12' class='dv'>12&#160;</span>Kami berkata demikian bukannya untuk membanggakan diri sekali lagi, tetapi untuk mendorong kamu agar kamu berbangga dengan kami. Dengan demikian, kamu dapat menjawab orang yang bermegah atas penampilan luar tetapi tidak bermegah atas apa yang ada di dalam hati. <span id='dcv_5_13' class='dv'>13&#160;</span>Jika kami pernah menjadi gila, hal itu adalah demi Tuhan. Jika kami berfikiran waras, hal itu adalah demi kamu. <span id='dcv_5_14' class='dv'>14&#160;</span>Kasih yang dimiliki Kristus menguasai kami, kerana inilah kesimpulan kami: Satu orang telah mati untuk semua orang, kerana semua orang sudah mati. <span id='dcv_5_15' class='dv'>15&#160;</span>Kristus sudah mati untuk semua orang, supaya orang yang hidup tidak lagi hidup untuk diri sendiri, tetapi untuk dia yang sudah mati bagi mereka dan yang sudah dibangkitkan.</p></div><div id='p23' class='par'><p class='sb'><span id='dcv_5_16' class='dv'>16&#160;</span>Oleh itu, mulai sekarang kita tidak menilai seseorang menurut sudut pandangan manusia. Biarpun kita pernah memandang Kristus dari sudut pandangan manusia, kita tidak lagi memandangnya dari sudut pandangan ini. <span id='dcv_5_17' class='dv'>17&#160;</span>Maka jika sesiapa bersatu dengan Kristus, dia menjadi ciptaan yang baru. Yang lama sudah berlalu, dan yang baru sudah muncul. <span id='dcv_5_18' class='dv'>18&#160;</span>Semua ini dilakukan oleh Tuhan. Melalui Kristus, Tuhan membolehkan kita berbaik semula dengan-Nya. Dia juga memberi kita tugas untuk membantu orang lain berbaik semula dengan-Nya. <span id='dcv_5_19' class='dv'>19&#160;</span>Maksudnya ialah, melalui Kristus, Tuhan membolehkan orang di dunia berbaik semula dengan-Nya. Dia tidak memperhitungkan kesalahan mereka, dan Dia telah mengamanahkan kita tugas untuk memberitahu orang lain bahawa mereka dapat berbaik semula dengan-Nya.</p></div><div id='p24' class='par'><p class='sb'><span id='dcv_5_20' class='dv'>20&#160;</span>Demikianlah kita menjadi duta yang berkhidmat bagi pihak Kristus, seolah-olah Tuhan memohon kepada orang melalui kita. Kita merayu kepada orang bagi pihak Kristus, “Tolonglah berbaik semula dengan Tuhan.” <span id='dcv_5_21' class='dv'>21&#160;</span>Tuhan telah menjadikan dia yang tidak pernah berdosa sebagai korban untuk dosa kita, supaya melaluinya, kita boleh mendapat perkenan Tuhan.</p></div></div></text>
<text chap="6"><div class='document bible' dir='ltr'><div id='p25' class='par'><p class='sb'><span id='dcv_6_1' class='dc'>6 </span>Kami bekerja bersama dengan Tuhan. Maka kami menggesa kamu agar tidak mensia-siakan kebaikan hati Tuhan yang unggul yang sudah kamu terima. <span id='dcv_6_2' class='dv'>2&#160;</span>Tuhan berfirman, “Pada masa yang Aku perkenankan, Aku mendengarkan engkau. Pada hari penyelamatan, Aku menolong engkau.” Lihatlah! Sekaranglah masa yang diperkenankan itu. Lihatlah! Sekaranglah hari penyelamatan itu.</p></div><div id='p26' class='par'><p class='sb'><span id='dcv_6_3' class='dv'>3&#160;</span>Dalam apa cara sekalipun, kami tidak mahu menyebabkan orang lain tersandung supaya tugas suci kami tidak dicela. <span id='dcv_6_4' class='dv'>4&#160;</span>Sebaliknya, dalam segala hal kami menunjukkan bahawa kami ialah hamba Tuhan: Kami tabah menghadapi banyak cubaan, kesengsaraan, dan kesusahan. Ada masanya kami serba kekurangan. <span id='dcv_6_5' class='dv'>5&#160;</span>Kami berjerih lelah, tidak tidur malam, dan ada masanya kami tidak mempunyai makanan. Kami dipukul, dipenjarakan, dan menghadapi rusuhan. <span id='dcv_6_6' class='dv'>6&#160;</span>Kami menjalankan kehidupan yang murni, kami hidup selaras dengan pengetahuan tentang firman Tuhan, dan kami menunjukkan kesabaran dan kebaikan hati. Kami menunjukkan kasih yang ikhlas dan kami dibimbing daya aktif Tuhan. <span id='dcv_6_7' class='dv'>7&#160;</span>Kami bercakap benar dan bergantung pada kuasa Tuhan. Di tangan kanan<a class='fn'></a> dan kiri,<a class='fn'></a> kami memegang senjata yang membantu kami melakukan apa yang benar. <span id='dcv_6_8' class='dv'>8&#160;</span>Kami dihormati, tetapi juga dihina. Kami dicela, tetapi juga dipuji. Kami dianggap sebagai pembohong, tetapi sebenarnya kami bercakap benar. <span id='dcv_6_9' class='dv'>9&#160;</span>Kami dianggap sebagai orang yang tidak dikenali, tetapi sebenarnya kami sangat dikenali. Kami nampaknya hampir mati, tetapi kami masih hidup. Walaupun kami dihukum,<a class='fn'></a> kami tidak mati. <span id='dcv_6_10' class='dv'>10&#160;</span>Kami kelihatan berdukacita, tetapi kami sentiasa bersukacita. Kami kelihatan miskin, tetapi kami membuat banyak orang menjadi kaya. Kami seperti tidak memiliki apa-apa, tetapi kami memiliki segala-galanya.</p></div><div id='p27' class='par'><p class='sb'><span id='dcv_6_11' class='dv'>11&#160;</span>Saudara-saudara di Korintus, kami bercakap kepada kamu dengan terus terang. Kami telah membuka hati kami lebar-lebar untuk kamu. <span id='dcv_6_12' class='dv'>12&#160;</span>Kasih kami kepada kamu tidak terbatas,<a class='fn'></a> tetapi kasih kamu kepada kami terbatas. <span id='dcv_6_13' class='dv'>13&#160;</span>Aku bercakap kepada kamu seperti bercakap kepada anak-anakku. Lakukanlah hal yang sama terhadap kami, dan bukalah hati kamu lebar-lebar.</p></div><div id='p28' class='par'><p class='sb'><span id='dcv_6_14' class='dv'>14&#160;</span>Janganlah memikul kuk bersama orang yang tidak percaya, kerana kuk sedemikian tidak seimbang. Apakah hubungan antara kebaikan dengan kejahatan? Atau, apakah kaitan antara cahaya dengan kegelapan? <span id='dcv_6_15' class='dv'>15&#160;</span>Lagipun, apakah persamaan antara Kristus dengan Belial?<a class='fn'></a> Atau, apakah persamaan antara orang yang percaya dengan orang yang tidak percaya? <span id='dcv_6_16' class='dv'>16&#160;</span>Apakah kaitan antara Rumah Tuhan dengan berhala? Kita ialah rumah yang dimiliki oleh Tuhan yang hidup. Tuhan telah berfirman, “Aku akan tinggal bersama mereka dan berada dalam kalangan mereka. Aku akan menjadi Tuhan mereka, dan mereka akan menjadi umat-Ku.” <span id='dcv_6_17' class='dv'>17&#160;</span>“‘Maka, keluarlah daripada kalangan mereka, dan asingkanlah diri engkau daripada mereka,’ firman Yehuwa, ‘dan jangan lagi menyentuh perkara yang najis’”; “‘lalu Aku akan menerima engkau.’” <span id='dcv_6_18' class='dv'>18&#160;</span>“‘Aku akan menjadi bapa engkau, dan engkau akan menjadi anak lelaki-Ku dan anak perempuan-Ku,’ firman Yehuwa, Tuhan Yang Maha Kuasa.”</p></div></div></text>
<text chap="7"><div class='document bible' dir='ltr'><div id='p29' class='par'><p class='sb'><span id='dcv_7_1' class='dc'>7 </span>Saudara-saudara yang dikasihi, memandangkan janji-janji ini sudah diberikan kepada kita, maka marilah kita menyucikan diri daripada semua perkara yang menajiskan tubuh dan fikiran.<a class='fn'></a> Hendaklah kita takut akan Tuhan supaya kita menjadi suci dengan sepenuhnya.</p></div><div id='p30' class='par'><p class='sb'><span id='dcv_7_2' class='dv'>2&#160;</span>Sambutlah kami dengan hati yang terbuka. Kami tidak melakukan kesalahan terhadap sesiapa pun, kami tidak menyesatkan sesiapa pun, dan kami juga tidak mengambil kesempatan ke atas sesiapa pun. <span id='dcv_7_3' class='dv'>3&#160;</span>Aku berkata demikian bukan untuk mengutuk kamu. Seperti yang sudah aku katakan sebelum ini, kami sangat mengasihi kamu dan bersedia sehidup semati dengan kamu. <span id='dcv_7_4' class='dv'>4&#160;</span>Aku dapat bercakap dengan terus terang<a class='fn'></a> kepada kamu dan aku sangat bangga dengan kamu. Aku berasa sangat lega, dan rasa sukacitaku berlimpah-limpah meskipun kami mengalami banyak penderitaan.</p></div><div id='p31' class='par'><p class='sb'><span id='dcv_7_5' class='dv'>5&#160;</span>Sebenarnya, semasa kami tiba di Makedonia, kami tidak mendapat kelegaan. Sebaliknya kami terus menghadapi pelbagai penderitaan. Kami menghadapi tentangan yang kuat dari luar sidang dan keadaan dalam sidang juga membuat kami risau. <span id='dcv_7_6' class='dv'>6&#160;</span>Namun begitu, Tuhan yang melegakan hati orang yang patah semangat telah melegakan hati kami melalui kehadiran Titus. <span id='dcv_7_7' class='dv'>7&#160;</span>Kami berasa lega bukan sahaja kerana kehadirannya, tetapi juga kerana kelegaan yang diperolehnya daripada kamu semua. Dia melaporkan kepada kami bahawa kamu ingin sekali berjumpa dengan aku, bahawa kamu sangat sedih, dan bahawa kamu sangat mengambil berat terhadapku. Hal-hal ini membuat aku lebih bersukacita lagi.</p></div><div id='p32' class='par'><p class='sb'><span id='dcv_7_8' class='dv'>8&#160;</span>Walaupun aku membuat kamu sedih kerana suratku, aku tidak menyesal. Pada mulanya aku memang menyesal kerana aku tahu bahawa surat itu telah membuat kamu sedih untuk sementara, <span id='dcv_7_9' class='dv'>9&#160;</span>tetapi sekarang aku bersukacita. Hal ini bukan kerana kamu telah bersedih, tetapi kerana kesedihan itu telah mendorong kamu untuk bertaubat. Kesedihan kamu selaras dengan kehendak Tuhan. Jadi, kamu tidak mengalami apa-apa kerugian kerana kami. <span id='dcv_7_10' class='dv'>10&#160;</span>Kesedihan yang selaras dengan kehendak Tuhan menyebabkan orang bertaubat lalu diselamatkan, dan hal ini tidak perlu disesali. Namun, kesedihan yang bersifat duniawi membawa kematian. <span id='dcv_7_11' class='dv'>11&#160;</span>Kesedihan kamu yang selaras dengan kehendak Tuhan telah menghasilkan kesungguhan yang tinggi dalam diri kamu, sehingga kamu membersihkan nama kamu, kamu marah kerana apa yang salah, kamu takut akan Tuhan, kamu mempunyai keinginan yang sungguh-sungguh untuk bertaubat, kamu menunjukkan semangat yang membara, dan kamu membetulkan apa yang salah. Dalam hal ini, kamu sentiasa menunjukkan bahawa kamu murni.<a class='fn'></a> <span id='dcv_7_12' class='dv'>12&#160;</span>Aku menulis kepada kamu bukan kerana orang yang berbuat salah atau orang yang menderita kerana kesalahan tersebut. Aku menulis surat itu agar kamu dapat menunjukkan kepada diri sendiri dan kepada Tuhan bahawa kamu mendengar kata-kata kami dengan bersungguh-sungguh. <span id='dcv_7_13' class='dv'>13&#160;</span>Itulah sebabnya kami berasa lega.</p></div><div id='p33' class='par'><p class='sb'>Selain kelegaan yang kami peroleh, kami sangat gembira apabila melihat Titus bersukacita. Kamu semua telah menyegarkannya. <span id='dcv_7_14' class='dv'>14&#160;</span>Aku pernah membangga-banggakan kamu di hadapannya, dan sekarang aku tidak malu dengan apa yang telah aku katakan. Sebagaimana semua perkara yang kami katakan kepada kamu memang benar, apa yang kami bangga-banggakan tentang kamu di hadapan Titus juga terbukti benar. <span id='dcv_7_15' class='dv'>15&#160;</span>Kasihnya terhadap kamu juga semakin mendalam, kerana dia mengingat bahawa kamu semua telah menunjukkan kepatuhan dan menyambut dia dengan penuh hormat. <span id='dcv_7_16' class='dv'>16&#160;</span>Aku bersukacita kerana aku dapat mempercayai kamu dalam segala sesuatu.</p></div></div></text>
<text chap="8"><div class='document bible' dir='ltr'><div id='p34' class='par'><p class='sb'><span id='dcv_8_1' class='dc'>8 </span>Saudara-saudara, kami ingin kamu tahu tentang kebaikan hati Tuhan yang unggul yang telah diberikan kepada sidang-sidang di Makedonia. <span id='dcv_8_2' class='dv'>2&#160;</span>Semasa diuji dengan kesusahan yang amat berat, mereka masih sangat bersukacita. Biarpun mereka amat miskin, mereka sangat murah hati.<a class='fn'></a> <span id='dcv_8_3' class='dv'>3&#160;</span>Aku dapat memberikan kesaksian bahawa mereka memberi mengikut kemampuan mereka, bahkan melebihi kemampuan mereka. <span id='dcv_8_4' class='dv'>4&#160;</span>Atas kehendak sendiri, mereka terus merayu kepada kami dengan bersungguh-sungguh supaya diberikan penghormatan untuk memberikan sumbangan dan mengambil bahagian untuk membantu umat suci Tuhan. <span id='dcv_8_5' class='dv'>5&#160;</span>Mereka melakukan lebih daripada apa yang kami harapkan. Mula-mula mereka mengabdikan diri untuk berkhidmat kepada Tuan Yesus dan kami, sesuai dengan kehendak Tuhan. <span id='dcv_8_6' class='dv'>6&#160;</span>Oleh itu, kami menggalakkan Titus supaya dia juga menyelesaikan tugas yang dimulakannya dalam kalangan kamu, iaitu tugas untuk mengumpulkan sumbangan yang telah kamu berikan dengan rela hati. <span id='dcv_8_7' class='dv'>7&#160;</span>Kamu melakukan segala hal dengan baik sekali: Iman kamu teguh, kamu mahir bercakap, kamu kaya dengan pengetahuan, kamu melakukan segala sesuatu dengan gigih, dan kamu mengasihi orang lain sepertimana kami mengasihi kamu. Oleh itu, kami berharap agar kamu juga memberikan sumbangan dengan murah hati.</p></div><div id='p35' class='par'><p class='sb'><span id='dcv_8_8' class='dv'>8&#160;</span>Apa yang aku katakan ini bukanlah suatu perintah. Aku cuma mahu kamu sedar bahawa orang lain sedang berusaha dengan bersungguh-sungguh, dan aku juga mahu menguji sama ada kamu memiliki kasih yang sejati atau tidak. <span id='dcv_8_9' class='dv'>9&#160;</span>Kamu tahu bagaimana Tuan kita, Yesus Kristus, menunjukkan kebaikan hatinya yang unggul. Meskipun dia kaya, dia menjadi miskin demi kamu, supaya kamu menjadi kaya melalui kemiskinannya.</p></div><div id='p36' class='par'><p class='sb'><span id='dcv_8_10' class='dv'>10&#160;</span>Dalam hal ini, aku memberikan pandanganku: Tugas ini membawa manfaat kepada kamu. Setahun yang lalu, kamu bukan sahaja berhasrat untuk melakukan tugas ini, malah kamu telah memulakannya. <span id='dcv_8_11' class='dv'>11&#160;</span>Maka, sekarang, selesaikanlah apa yang telah kamu mulakan. Memandangkan sebelum ini kamu rela melakukan tugas ini, lakukanlah apa yang kamu mampu untuk menyelesaikannya. <span id='dcv_8_12' class='dv'>12&#160;</span>Seseorang yang memberi dengan rela hati sangat diperkenankan Tuhan, kerana Tuhan mahu seseorang memberi berdasarkan apa yang dimiliki, bukan apa yang tidak dimiliki. <span id='dcv_8_13' class='dv'>13&#160;</span>Aku tidak berniat untuk meringankan beban orang lain dengan menambahkan beban kamu. <span id='dcv_8_14' class='dv'>14&#160;</span>Sebaliknya, hal ini adalah supaya kekayaan kamu sekarang dapat memenuhi keperluan mereka, dan supaya kekayaan mereka juga dapat memenuhi keperluan kamu kelak. Dengan itu, tanggungan yang dipikul menjadi sama rata. <span id='dcv_8_15' class='dv'>15&#160;</span>Ada tertulis, “Orang yang mempunyai banyak tidak mempunyai terlalu banyak, dan orang yang mempunyai sedikit tidak mempunyai terlalu sedikit.”</p></div><div id='p37' class='par'><p class='sb'><span id='dcv_8_16' class='dv'>16&#160;</span>Syukurlah kepada Tuhan kerana seperti kami, Titus juga sangat prihatin terhadap kamu. <span id='dcv_8_17' class='dv'>17&#160;</span>Dia bukan sahaja menyambut baik galakan kami, malah dia benar-benar ingin melakukan apa yang kami minta. Oleh itu, dia sendiri membuat keputusan untuk pergi kepada kamu. <span id='dcv_8_18' class='dv'>18&#160;</span>Bersama dengan dia, kami turut mengutus seorang saudara yang dipuji di semua sidang kerana usahanya untuk menyebarkan berita baik. <span id='dcv_8_19' class='dv'>19&#160;</span>Lagi pula, dia telah dilantik oleh sidang-sidang untuk membawa pemberian ini bersama-sama kami. Pemberian yang akan kami edarkan ini akan memuliakan Tuan kita dan akan membuktikan bahawa kami rela membantu orang lain. <span id='dcv_8_20' class='dv'>20&#160;</span>Maka kami sangat berhati-hati semasa mengurus sumbangan yang kamu berikan dengan murah hati ini, supaya kami tidak dicela oleh sesiapa pun. <span id='dcv_8_21' class='dv'>21&#160;</span>Kami ‘mengendalikan segala sesuatu dengan jujur, bukan sahaja di hadapan Yehuwa, tetapi juga di hadapan manusia.’</p></div><div id='p38' class='par'><p class='sb'><span id='dcv_8_22' class='dv'>22&#160;</span>Kami turut mengutus seorang saudara kita yang lain untuk pergi bersama dengan mereka. Kami telah mengujinya berkali-kali dan mendapati bahawa dia melakukan segala sesuatu dengan tekun. Oleh sebab dia yakin sepenuhnya terhadap kamu, dia akan berusaha dengan lebih tekun. <span id='dcv_8_23' class='dv'>23&#160;</span>Jika sesiapa mempersoalkan kelayakan Titus, hendaklah dia tahu bahawa Titus ialah rakan sekerjaku yang berkhidmat demi kepentingan kamu. Saudara-saudara yang datang bersamanya pula ialah rasul-rasul di dalam sidang yang sedang memuliakan Kristus. <span id='dcv_8_24' class='dv'>24&#160;</span>Oleh itu, buktikanlah kasih kamu kepada mereka, dan tunjukkanlah kepada sidang-sidang sebabnya kami membangga-banggakan kamu.</p></div></div></text>
<text chap="9"><div class='document bible' dir='ltr'><div id='p39' class='par'><p class='sb'><span id='dcv_9_1' class='dc'>9 </span>Sebenarnya aku tidak perlu menulis kepada kamu tentang bantuan<a class='fn'></a> yang diberikan kepada umat suci Tuhan, <span id='dcv_9_2' class='dv'>2&#160;</span>kerana aku tahu bahawa kamu rela membantu. Aku membanggakan kamu di hadapan orang Kristian di Makedonia. Aku memberitahu mereka bahawa sudah setahun kamu semua yang berada di Akhaya bersedia untuk membantu. Semangat kamu yang membara sudah menyemarakkan semangat kebanyakan daripada mereka. <span id='dcv_9_3' class='dv'>3&#160;</span>Maka sekarang aku mengutus saudara-saudara itu supaya apa yang kami bangga-banggakan tentang kamu bukanlah cakap kosong belaka. Kamu haruslah bersedia untuk membantu seperti yang telah aku katakan. <span id='dcv_9_4' class='dv'>4&#160;</span>Jika saudara-saudara dari Makedonia yang datang bersamaku mendapati bahawa kamu tidak bersedia, alangkah malunya kami kerana kami begitu yakin akan kamu. Kamu sendiri pun akan malu. <span id='dcv_9_5' class='dv'>5&#160;</span>Oleh itu, aku berfikir bahawa aku perlu menggalakkan saudara-saudara itu agar pergi kepada kamu terlebih dahulu untuk mengumpulkan pemberian yang sudah kamu janjikan. Dengan demikian, apabila kami tiba, pemberian kamu yang sudah tersedia itu akan menunjukkan bahawa kamu memberikannya dengan murah hati, dan bukan secara terpaksa.</p></div><div id='p40' class='par'><p class='sb'><span id='dcv_9_6' class='dv'>6&#160;</span>Berkenaan dengan hal itu, sesiapa yang bersikap kedekut semasa menabur benih akan mendapat tuaian yang sedikit, tetapi sesiapa yang murah hati semasa menabur benih akan mendapat tuaian yang banyak. <span id='dcv_9_7' class='dv'>7&#160;</span>Hendaklah setiap orang melakukan apa yang telah diputuskan dalam hati masing-masing. Janganlah melakukannya dengan berat hati atau secara terpaksa, kerana Tuhan mengasihi orang yang memberi dengan senang hati.</p></div><div id='p41' class='par'><p class='sb'><span id='dcv_9_8' class='dv'>8&#160;</span>Tuhan dapat mencurahkan segala kebaikan hati-Nya yang unggul kepada kamu, supaya kamu sentiasa berkecukupan dan berlimpah-limpah dengan apa yang kamu perlukan untuk melakukan setiap perbuatan yang baik. <span id='dcv_9_9' class='dv'>9&#160;</span>Ada tertulis, “Dia memberi dengan murah hati kepada orang miskin. Kebaikannya kekal selama-lamanya.” <span id='dcv_9_10' class='dv'>10&#160;</span>Dia yang memberikan banyak benih untuk ditabur dan banyak roti untuk dimakan, akan memberikan dan melipatgandakan benih yang kamu tabur. Dia juga akan memberi kamu tuaian yang melimpah disebabkan perbuatan baik kamu. <span id='dcv_9_11' class='dv'>11&#160;</span>Tuhan memberkati kamu dengan berlimpah-limpah supaya kamu dapat menunjukkan kemurahan hati dalam pelbagai cara. Dengan demikian pemberian kamu yang dikirim melalui kami akan menyebabkan ucapan syukur diberikan kepada Tuhan. <span id='dcv_9_12' class='dv'>12&#160;</span>Hal ini demikian kerana bantuan yang kamu berikan secara melimpah itu bukan sahaja akan memenuhi keperluan umat suci Tuhan, malah akan menyebabkan banyak ucapan syukur diberikan kepada Tuhan. <span id='dcv_9_13' class='dv'>13&#160;</span>Mereka akan memuliakan Tuhan kerana bantuan yang kamu berikan membuktikan bahawa kamu taat kepada berita baik tentang Kristus yang kamu isytiharkan, dan kerana kamu memberikan sumbangan dengan murah hati kepada mereka dan kepada semua orang. <span id='dcv_9_14' class='dv'>14&#160;</span>Mereka sangat mengasihi kamu dan mereka berdoa dengan bersungguh-sungguh bagi pihak kamu kerana Tuhan telah menunjukkan kebaikan hati-Nya yang sangat unggul kepada kamu.</p></div><div id='p42' class='par'><p class='sb'><span id='dcv_9_15' class='dv'>15&#160;</span>Marilah kita bersyukur kepada Tuhan atas kurniaan percuma-Nya yang tidak dapat digambarkan dengan kata-kata.</p></div></div></text>
<text chap="10"><div class='document bible' dir='ltr'><div id='p43' class='par'><p class='sb'><span id='dcv_10_1' class='dc'>10 </span>Aku, Paulus, sekarang merayu kepada kamu atas dasar kelemahlembutan dan kebaikan hati Kristus. Dalam pandangan kamu, aku lemah semasa aku bersemuka dengan kamu tetapi berani semasa aku tidak bersama kamu. <span id='dcv_10_2' class='dv'>2&#160;</span>Aku berharap agar apabila aku bersama kamu nanti, aku tidak perlu mengambil tindakan yang tegas terhadap orang yang berpandangan bahawa kami hidup menurut fikiran duniawi. <span id='dcv_10_3' class='dv'>3&#160;</span>Walaupun kami hidup dalam dunia ini, kami tidak berjuang berdasarkan fikiran duniawi. <span id='dcv_10_4' class='dv'>4&#160;</span>Kami berjuang, bukan dengan menggunakan senjata di dunia ini, tetapi dengan senjata daripada Tuhan. Senjata-senjata yang berkuasa ini dapat merobohkan perkara-perkara yang sudah berurat berakar. <span id='dcv_10_5' class='dv'>5&#160;</span>Kami merobohkan pelbagai fikiran yang salah dan merobohkan setiap benteng yang bercanggahan dengan pengetahuan tentang Tuhan. Kami menawan setiap fikiran supaya setiap fikiran patuh kepada Kristus. <span id='dcv_10_6' class='dv'>6&#160;</span>Kami juga bersedia untuk menghukum setiap orang yang tidak patuh dan akan berbuat demikian sebaik sahaja kamu membuktikan kepatuhan kamu dengan sepenuhnya.</p></div><div id='p44' class='par'><p class='sb'><span id='dcv_10_7' class='dv'>7&#160;</span>Kamu menilai sesuatu menurut apa yang dapat dilihat dari luar. Jika sesiapa yakin bahawa dirinya milik Kristus, dia harus berfikir lagi tentang hal ini: Sebagaimana dia milik Kristus, kami juga milik Kristus. <span id='dcv_10_8' class='dv'>8&#160;</span>Tuan kita telah memberi kami kuasa untuk menguatkan kamu dan bukannya untuk melemahkan kamu. Biarpun aku sedikit melampau ketika membanggakan kuasa ini, aku tidak berasa malu. <span id='dcv_10_9' class='dv'>9&#160;</span>Aku tidak mahu kamu berfikir bahawa aku sedang mencuba untuk menakutkan kamu dengan surat-suratku. <span id='dcv_10_10' class='dv'>10&#160;</span>Hal ini demikian kerana mereka berkata, “Apa yang disampaikan dalam surat-suratnya bernas dan tegas, tetapi semasa dia bersama kita, dia lemah dan kata-katanya pun tidak bererti apa-apa.” <span id='dcv_10_11' class='dv'>11&#160;</span>Hendaklah orang yang berkata demikian memikirkan hal ini: Apa yang kami tulis dalam surat-surat kami, akan kami lakukan semasa kami bersama-sama kamu. <span id='dcv_10_12' class='dv'>12&#160;</span>Kami tidak berani menyamakan atau membandingkan diri dengan sesetengah orang yang meninggikan diri. Mereka tidak berpengertian kerana menilai diri mengikut kayu ukur sendiri dan menghakimi diri mengikut piawaian sendiri.</p></div><div id='p45' class='par'><p class='sb'><span id='dcv_10_13' class='dv'>13&#160;</span>Tetapi kami tidak membanggakan apa yang terletak di luar lingkungan tugasan kami. Apa yang kami banggakan itu terletak di dalam lingkungan kawasan yang ditentukan oleh Tuhan bagi kami, dan kamu juga termasuk dalam lingkungan itu. <span id='dcv_10_14' class='dv'>14&#160;</span>Sebenarnya, kami tidak melampaui batas tugasan kami semasa kami mengunjungi kamu, kerana kamilah yang pertama-tama sampai kepada kamu untuk menyampaikan berita baik tentang Kristus. <span id='dcv_10_15' class='dv'>15&#160;</span>Kami tidak membanggakan hasil usaha orang lain yang terletak di luar lingkungan tugasan kami. Namun, kami berharap agar apabila iman kamu semakin bertambah, apa yang telah kami lakukan juga akan bertambah dalam lingkungan kawasan kami. Dengan demikian kami dapat menggandakan usaha <span id='dcv_10_16' class='dv'>16&#160;</span>untuk mengumumkan berita baik di negeri-negeri yang lain, supaya kami tidak berbangga atas apa yang sudah dilakukan dalam lingkungan kawasan orang lain. <span id='dcv_10_17' class='dv'>17&#160;</span>Ada tertulis, “Sesiapa yang berbangga, hendaklah dia berbangga kerana Yehuwa.” <span id='dcv_10_18' class='dv'>18&#160;</span>Hal ini demikian kerana Yehuwa memperkenankan orang yang dipuji oleh-Nya dan bukannya orang yang memuji diri sendiri.</p></div></div></text>
<text chap="11"><div class='document bible' dir='ltr'><div id='p46' class='par'><p class='sb'><span id='dcv_11_1' class='dc'>11 </span>Aku berharap kamu semua akan bersabar dengan sikapku yang sedikit tidak munasabah. Sebenarnya, kamu memang bersabar dengan aku. <span id='dcv_11_2' class='dv'>2&#160;</span>Sepertimana Tuhan mengambil berat terhadap kamu, aku juga mengambil berat terhadap kamu. Hal ini demikian kerana aku sendiri telah berjanji untuk mengahwinkan kamu dengan seorang lelaki, iaitu Kristus, dan aku mahu mempersembahkan kamu sebagai anak dara yang murni kepadanya. <span id='dcv_11_3' class='dv'>3&#160;</span>Namun demikian, aku takut fikiran kamu akan dirosakkan sehingga kamu tidak mempunyai ketulusan dan kemurnian yang layak diterima oleh Kristus. Hal itu telah berlaku kepada Hawa yang digoda oleh kelicikan ular. <span id='dcv_11_4' class='dv'>4&#160;</span>Kamu menerima kata-kata orang yang menyebarkan berita tentang Yesus yang lain, bukannya Yesus yang kami sebarkan. Kamu dipengaruhi oleh kecenderungan mental<a class='fn'></a> yang berbeza daripada apa yang sudah kamu miliki. Kamu juga menerima berita baik yang berbeza daripada apa yang sudah kamu terima. <span id='dcv_11_5' class='dv'>5&#160;</span>Aku menganggap bahawa dalam satu hal pun aku tidak lebih rendah daripada “rasul-rasul” kamu yang sangat hebat itu. <span id='dcv_11_6' class='dv'>6&#160;</span>Biarpun aku tidak mahir bercakap, tetapi aku memang mempunyai pengetahuan. Sememangnya, kami sudah menunjukkan pengetahuan itu dengan jelas dalam segala hal dan dengan semua cara.</p></div><div id='p47' class='par'><p class='sb'><span id='dcv_11_7' class='dv'>7&#160;</span>Adakah aku berdosa kerana aku merendahkan diri agar kamu dapat ditinggikan? Adakah aku berdosa kerana aku menyampaikan berita baik tentang Tuhan kepada kamu dengan gembira dan tanpa mengenakan bayaran? <span id='dcv_11_8' class='dv'>8&#160;</span>Aku seolah-olah merompak sidang-sidang lain kerana aku menerima bantuan daripada mereka untuk berkhidmat kepada kamu. <span id='dcv_11_9' class='dv'>9&#160;</span>Semasa aku bersama kamu, aku tidak memiliki apa yang aku perlukan. Namun aku tidak menjadi beban kepada sesiapa pun, kerana saudara-saudara yang datang dari Makedonia telah memberikan apa yang aku perlukan secara melimpah. Aku memastikan bahawa aku tidak membebani kamu dalam apa jua cara, dan aku akan terus berbuat demikian. <span id='dcv_11_10' class='dv'>10&#160;</span>Tiada apa-apa yang dapat menghalang aku daripada berbangga tentang hal ini di seluruh Akhaya, selagi kebenaran tentang Kristus ada dalam diriku. <span id='dcv_11_11' class='dv'>11&#160;</span>Mengapakah aku tidak membebani kamu? Adakah aku tidak mengasihi kamu? Tuhan tahu bahawa aku mengasihi kamu.</p></div><div id='p48' class='par'><p class='sb'><span id='dcv_11_12' class='dv'>12&#160;</span>Ada sesetengah orang yang bercakap besar dan mengatakan bahawa mereka merupakan rasul-rasul seperti kami. Jadi aku akan terus melakukan apa yang aku lakukan selama ini supaya mereka tidak mempunyai alasan untuk bercakap besar. <span id='dcv_11_13' class='dv'>13&#160;</span>Orang sebegini ialah rasul-rasul palsu. Mereka menipu orang dan menyamar sebagai rasul Kristus. <span id='dcv_11_14' class='dv'>14&#160;</span>Sebenarnya, hal itu tidak menghairankan kerana Syaitan sendiri terus menyamar sebagai malaikat cahaya. <span id='dcv_11_15' class='dv'>15&#160;</span>Oleh itu, aku tidak berasa hairan jika hamba-hamba Syaitan juga terus menyamar sebagai hamba-hamba yang melakukan apa yang benar. Namun, kesudahan yang bakal menimpa mereka setimpal dengan perbuatan mereka.</p></div><div id='p49' class='par'><p class='sb'><span id='dcv_11_16' class='dv'>16&#160;</span>Sekali lagi aku berkata: Janganlah sesiapa berfikir bahawa aku tidak munasabah. Namun, jika kamu masih berfikir sedemikian, tetaplah menerima aku yang tidak munasabah ini agar aku juga dapat berbangga sedikit. <span id='dcv_11_17' class='dv'>17&#160;</span>Apa yang aku katakan sekarang bukanlah mengikut teladan Tuan kita. Sebaliknya aku bercakap seperti orang yang tidak munasabah, yang bercakap besar dan terlalu yakin pada diri sendiri. <span id='dcv_11_18' class='dv'>18&#160;</span>Memandangkan banyak orang berbangga dengan hal-hal duniawi, aku pun mahu berbangga. <span id='dcv_11_19' class='dv'>19&#160;</span>Oleh sebab kamu begitu “munasabah,” kamu pasti rela bersabar terhadap orang yang tidak munasabah. <span id='dcv_11_20' class='dv'>20&#160;</span>Sebenarnya, kamu bersabar dan membiarkan orang memperhamba kamu, mengambil kesempatan terhadap kamu, meragut apa yang kamu ada, meninggikan dirinya ke atas kamu, atau menampar muka kamu.</p></div><div id='p50' class='par'><p class='sb'><span id='dcv_11_21' class='dv'>21&#160;</span>Kami malu untuk mengatakan hal itu, kerana dalam pandangan kamu, kami seolah-olah lemah.</p></div><div id='p51' class='par'><p class='sb'>Namun, aku hendak mengatakan sesuatu yang tidak munasabah: Jika orang lain bertindak dengan berani, aku pun mahu bertindak dengan berani. <span id='dcv_11_22' class='dv'>22&#160;</span>Adakah mereka orang Ibrani? Aku pun orang Ibrani. Adakah mereka orang Israel? Aku pun orang Israel. Adakah mereka benih<a class='fn'></a> Abraham? Aku pun benih Abraham. <span id='dcv_11_23' class='dv'>23&#160;</span>Adakah mereka hamba Kristus? Seperti orang gila, aku mengatakan bahawa aku ialah hamba yang lebih baik. Aku melakukan lebih banyak kerja dan aku lebih sering dipenjarakan. Sudah tidak terkira berapa kali aku dipukul dan sudah banyak kali aku hampir mati. <span id='dcv_11_24' class='dv'>24&#160;</span>Sudah lima kali aku dipukul oleh orang Yahudi, dan setiap kali, aku menerima 39 pukulan. <span id='dcv_11_25' class='dv'>25&#160;</span>Tiga kali aku dipukul dengan kayu, dan pernah sekali aku direjam. Tiga kali aku mengalami nahas kapal laut, dan aku pernah terapung-apung di laut selama satu hari dan satu malam. <span id='dcv_11_26' class='dv'>26&#160;</span>Aku sering membuat perjalanan. Dalam perjalananku, aku diancam perompak dan menghadapi bahaya kerana sungai-sungai; aku menghadapi bahaya daripada bangsaku sendiri, bangsa-bangsa lain, dan saudara-saudara palsu; aku menghadapi bahaya di kota, di padang belantara, dan di laut. <span id='dcv_11_27' class='dv'>27&#160;</span>Aku bekerja keras bermati-matian, kerap kali tidak tidur malam, lapar, dahaga, sering tidak mempunyai makanan, kesejukan, dan kekurangan pakaian.</p></div><div id='p52' class='par'><p class='sb'><span id='dcv_11_28' class='dv'>28&#160;</span>Selain daripada hal-hal itu, aku juga mengalami tekanan setiap hari kerana aku khuatir akan keadaan semua sidang. <span id='dcv_11_29' class='dv'>29&#160;</span>Apabila seseorang lemah, tidakkah aku juga berasa lemah? Apabila seseorang tersandung, tidakkah aku naik marah?</p></div><div id='p53' class='par'><p class='sb'><span id='dcv_11_30' class='dv'>30&#160;</span>Jika aku harus berbangga, aku akan berbangga dengan hal-hal yang menunjukkan kelemahanku. <span id='dcv_11_31' class='dv'>31&#160;</span>Tuhan dan Bapa kepada Tuan Yesus, iaitu Dia yang harus dipuji untuk selama-lamanya, tahu bahawa aku tidak berdusta. <span id='dcv_11_32' class='dv'>32&#160;</span>Ketika aku berada di Damsyik, gabenor yang dilantik oleh Raja Aretas menjaga kota Damsyik untuk menangkap aku. <span id='dcv_11_33' class='dv'>33&#160;</span>Namun melalui sebuah tingkap pada tembok kota, aku diturunkan dalam sebuah keranjang dan aku berjaya melarikan diri daripadanya.</p></div></div></text>
<text chap="12"><div class='document bible' dir='ltr'><div id='p54' class='par'><p class='sb'><span id='dcv_12_1' class='dc'>12 </span>Aku harus berbangga. Sekarang, aku akan bercakap tentang penglihatan dan perkhabaran daripada Tuan Yesus walaupun hal ini tidak bermanfaat bagiku. <span id='dcv_12_2' class='dv'>2&#160;</span>Aku mengenal seorang lelaki yang hidup bersatu dengan Kristus. Empat belas tahun yang lalu, dia telah diangkat ke syurga yang ketiga secara tiba-tiba. Sama ada dia diangkat bersama tubuhnya ataupun tidak, aku tidak tahu, tetapi Tuhan tahu. <span id='dcv_12_3' class='dv'>3&#160;</span>Ya, aku mengenal lelaki itu. Dia telah dibawa ke firdaus secara tiba-tiba. Sama ada dia diangkat bersama tubuhnya ataupun tidak, aku tidak tahu, tetapi Tuhan tahu. <span id='dcv_12_4' class='dv'>4&#160;</span>Semasa di firdaus, dia mendengar kata-kata yang tidak dapat dan tidak boleh diucapkan oleh manusia. <span id='dcv_12_5' class='dv'>5&#160;</span>Aku akan membanggakan lelaki itu, bukan diriku sendiri. Aku hanya akan membanggakan perkara-perkara yang menunjukkan kelemahanku. <span id='dcv_12_6' class='dv'>6&#160;</span>Biarpun aku hendak berbangga, apa yang aku ucapkan itu masuk akal, kerana aku bercakap benar. Namun, aku tidak akan berbangga supaya orang hanya akan memuji aku kerana perbuatanku yang dilihat oleh mereka atau kata-kataku yang didengar oleh mereka, <span id='dcv_12_7' class='dv'>7&#160;</span>dan bukan semata-mata kerana perkhabaran luar biasa yang telah aku terima.</p></div><div id='p55' class='par'><p class='sb'>Maka, aku diberikan sesuatu seperti duri dalam daging, iaitu malaikat Syaitan, untuk terus menampar<a class='fn'></a> aku supaya aku tidak terlalu meninggikan diri. <span id='dcv_12_8' class='dv'>8&#160;</span>Aku merayu kepada Tuan kita sebanyak tiga kali agar duri tersebut disingkirkan daripadaku. <span id='dcv_12_9' class='dv'>9&#160;</span>Namun Dia berkata kepada aku, “Kebaikan hati-Ku yang unggul sudah cukup untukmu, kerana kuasa-Ku menjadi nyata sekali semasa engkau lemah.” Maka, dengan besar hati, aku akan berbangga dengan kelemahanku, supaya kuasa Kristus terus melindungi aku seperti sebuah khemah. <span id='dcv_12_10' class='dv'>10&#160;</span>Aku berasa senang hati semasa aku lemah, dihina, serba kekurangan, dianiaya, dan mengalami kesukaran demi Kristus. Hal ini demikian kerana apabila aku lemah, aku menjadi kuat.</p></div><div id='p56' class='par'><p class='sb'><span id='dcv_12_11' class='dv'>11&#160;</span>Aku memang bersikap tidak munasabah. Kamu memaksa aku menunjukkan sikap sebegini kerana kamu tidak bercakap tentang perkara baik yang aku lakukan. Walaupun aku bukannya sesiapa dalam pandangan kamu, dalam segala hal, aku tidak lebih rendah daripada “rasul-rasul” kamu yang sangat hebat itu. <span id='dcv_12_12' class='dv'>12&#160;</span>Sememangnya, dengan penuh ketabahan dan menerusi tanda, mukjizat, dan perbuatan yang menakjubkan, aku membuktikan kepada kamu bahawa aku ialah seorang rasul. <span id='dcv_12_13' class='dv'>13&#160;</span>Dalam hal apakah kamu kurang diberikan penghormatan berbanding sidang-sidang lain? Hanya dalam hal ini: Aku tidak membebani kamu. Jika aku bersalah terhadap kamu kerana hal ini, maafkanlah aku.</p></div><div id='p57' class='par'><p class='sb'><span id='dcv_12_14' class='dv'>14&#160;</span>Lihatlah! Inilah kali ketiga aku bersedia untuk datang kepada kamu. Seperti dahulu, aku tidak akan membebani kamu kerana aku menginginkan kamu, bukannya harta kamu. Anak-anak tidak perlu mengumpulkan harta untuk ibu bapa, tetapi ibu bapalah yang perlu mengumpulkan harta untuk anak-anak. <span id='dcv_12_15' class='dv'>15&#160;</span>Aku rela menggunakan segala milikku dan sanggup mengorbankan segala-galanya untuk kamu. Jika aku begitu mengasihi kamu, mengapakah kamu kurang mengasihi aku? <span id='dcv_12_16' class='dv'>16&#160;</span>Walaupun begitu, aku tidak membebani kamu. Namun, kamu berkata bahawa aku “licik” dan aku menjerat kamu dengan “tipu muslihat.” <span id='dcv_12_17' class='dv'>17&#160;</span>Aku tidak pernah mengambil kesempatan ke atas kamu melalui orang yang aku utus kepada kamu, bukan? <span id='dcv_12_18' class='dv'>18&#160;</span>Aku menggesa Titus untuk datang kepada kamu dan aku mengutus seorang saudara lain bersamanya. Adakah Titus mengambil kesempatan ke atas kamu? Tidakkah kami mempunyai niat yang sama dan bertindak dengan cara yang sama?</p></div><div id='p58' class='par'><p class='sb'><span id='dcv_12_19' class='dv'>19&#160;</span>Adakah kamu menyangka bahawa selama ini kami membela diri di hadapan kamu? Sebenarnya, kami bercakap di hadapan Tuhan sebagai orang yang hidup bersatu dengan Kristus. Saudara-saudara yang dikasihi, semua yang kami lakukan adalah untuk menguatkan kamu. <span id='dcv_12_20' class='dv'>20&#160;</span>Aku takut apabila aku tiba nanti, kelakuan kamu berbeza daripada apa yang aku harapkan, dan tindakan aku berbeza daripada apa yang kamu harapkan. Aku takut terdapat perkelahian, kecemburuan, ledakan kemarahan, perselisihan, perbuatan mengutuk orang dari belakang, perbuatan mengumpat, keangkuhan, dan kekacauan dalam kalangan kamu. <span id='dcv_12_21' class='dv'>21&#160;</span>Aku khuatir apabila aku datang lagi, Tuhanku akan memalukan aku di hadapan kamu. Aku mungkin akan meratap kerana banyak antara orang yang berdosa dahulu tidak bertaubat daripada amalan yang najis, perbuatan seks yang tidak bermoral,<a class='fn'></a> dan kelakuan yang buruk.<a class='fn'></a></p></div></div></text>
<text chap="13"><div class='document bible' dir='ltr'><div id='p59' class='par'><p class='sb'><span id='dcv_13_1' class='dc'>13 </span>Inilah kali ketiga aku hendak datang kepada kamu. “Setiap perkara harus disahkan oleh keterangan<a class='fn'></a> dua atau tiga orang saksi.” <span id='dcv_13_2' class='dv'>2&#160;</span>Walaupun sekarang aku tidak bersama kamu, dengarkanlah kata-kataku seakan-akan aku bersama dengan kamu buat kali kedua. Awal-awal lagi, aku memberikan amaran kepada mereka yang pernah berbuat dosa dan kepada semua orang yang lain, bahawa andai kata aku datang lagi, aku tidak akan melepaskan orang yang berbuat salah. <span id='dcv_13_3' class='dv'>3&#160;</span>Dengan cara ini, aku akan membuktikan kepada kamu bahawa Kristus memang bercakap melalui aku. Kristus tidak lemah tetapi sangat berkuasa dalam kalangan kamu. <span id='dcv_13_4' class='dv'>4&#160;</span>Dia memang dihukum bunuh pada tiang dalam keadaan tidak berdaya, tetapi sekarang dia hidup kerana kuasa Tuhan. Seperti dia dahulu, kami juga lemah sekarang, tetapi kami akan hidup bersamanya kerana kuasa Tuhan, yang sedang bekerja dalam kalangan kamu.</p></div><div id='p60' class='par'><p class='sb'><span id='dcv_13_5' class='dv'>5&#160;</span>Teruslah menguji diri kamu sendiri untuk mengetahui sama ada kamu sedang berpegang teguh pada kepercayaan atau tidak, dan teruslah memeriksa keadaan kamu yang sebenarnya. Tidakkah kamu tahu bahawa Yesus Kristus hidup bersatu dengan kamu, kecuali kamu tidak lagi diperkenankan Tuhan? <span id='dcv_13_6' class='dv'>6&#160;</span>Aku benar-benar berharap agar kamu akan mengetahui bahawa kami memang diperkenankan Tuhan.</p></div><div id='p61' class='par'><p class='sb'><span id='dcv_13_7' class='dv'>7&#160;</span>Kami berdoa kepada Tuhan agar kamu tidak melakukan apa-apa kesalahan. Tujuan kami bukanlah untuk menunjukkan bahawa kami diperkenankan orang. Sebaliknya kami ingin kamu melakukan apa yang baik meskipun orang lain tidak memperkenankan kami. <span id='dcv_13_8' class='dv'>8&#160;</span>Kami tidak dapat melakukan apa-apa untuk menentang kebenaran, sebaliknya semua yang kami lakukan adalah untuk menyokong kebenaran. <span id='dcv_13_9' class='dv'>9&#160;</span>Kami pasti bersukacita apabila kamu berkuasa, biarpun kami lemah pada ketika itu; dan kami berdoa agar fikiran kamu terus dibetulkan. <span id='dcv_13_10' class='dv'>10&#160;</span>Itulah sebabnya aku menulis tentang perkara-perkara ini semasa aku tidak bersama kamu. Dengan ini apabila aku ada bersama kamu nanti, aku tidak perlu menggunakan kuasa yang diberikan oleh Tuan kepadaku untuk bertindak dengan tegas terhadap kamu. Hal ini demikian kerana kuasa ini diberikan kepadaku agar aku menguatkan kamu, bukannya melemahkan kamu.</p></div><div id='p62' class='par'><p class='sb'><span id='dcv_13_11' class='dv'>11&#160;</span>Akhirnya saudara-saudara, teruslah bersukacita, teruslah membetulkan fikiran kamu, teruslah menerima galakan daripada orang lain, teruslah hidup dengan damai, dan hendaklah fikiran kamu sentiasa sehaluan. Dengan demikian, Tuhan yang penuh dengan kasih dan kedamaian akan menyertai kamu semua. <span id='dcv_13_12' class='dv'>12&#160;</span>Sambutlah satu sama lain dengan ciuman.<a class='fn'></a> <span id='dcv_13_13' class='dv'>13&#160;</span>Semua umat suci Tuhan mengirim salam kepada kamu.</p></div><div id='p63' class='par'><p class='sb'><span id='dcv_13_14' class='dv'>14&#160;</span>Semoga kebaikan hati Tuan Yesus Kristus yang unggul dan kasih Tuhan serta daya aktif-Nya yang dikurniakan kepada kita menyertai kamu semua.</p></div></div></text>
</bible>
