<?xml version="1.0" encoding="UTF-8"?><bible><text chap="1"><div class='document bible' dir='ltr'><div id='p1' class='par'><p class='sb'><span id='dcv_1_1' class='dc'>1 </span>Tuan Teofilus yang terhormat, ramai orang telah berusaha untuk mengumpulkan dan menuliskan maklumat mengenai hal-hal yang kita percayai dengan sepenuh hati. <span id='dcv_1_2' class='dv'>2&#160;</span>Catatan mereka selaras dengan keterangan daripada orang yang menyaksikan hal-hal itu dari mula lagi, dan selaras dengan keterangan daripada mereka yang mengkhabarkan firman Tuhan. <span id='dcv_1_3' class='dv'>3&#160;</span>Tuan Teofilus yang terhormat, aku juga telah menyelidiki semua hal itu dari permulaannya dengan cermat. Maka aku berazam untuk menuliskan semua maklumat yang tepat itu mengikut urutannya kepada tuan, <span id='dcv_1_4' class='dv'>4&#160;</span>supaya tuan mengetahui bahawa ajaran-ajaran yang tuan dengar sesungguhnya benar.</p></div><div id='p2' class='par'><p class='sb'><span id='dcv_1_5' class='dv'>5&#160;</span>Pada zaman Herodes,<a class='fn'></a> raja Yudea, terdapat seorang imam bernama Zakharia yang berkhidmat dalam kumpulan Abia.<a class='fn'></a> Isterinya Elisabet berasal daripada keluarga Harun. <span id='dcv_1_6' class='dv'>6&#160;</span>Mereka berdua melakukan apa yang benar di mata Tuhan. Kehidupan mereka murni dan sejajar dengan semua perintah dan hukum Yehuwa. <span id='dcv_1_7' class='dv'>7&#160;</span>Namun, mereka tidak mempunyai anak kerana Elisabet mandul dan mereka berdua sudah lanjut usia.</p></div><div id='p3' class='par'><p class='sb'><span id='dcv_1_8' class='dv'>8&#160;</span>Semasa giliran kumpulan Zakharia untuk berkhidmat sebagai imam di hadapan Tuhan tiba, <span id='dcv_1_9' class='dv'>9&#160;</span>Zakharia telah dipilih mengikut adat istiadat para imam untuk masuk ke dalam Rumah Yehuwa dan mempersembahkan kemenyan. <span id='dcv_1_10' class='dv'>10&#160;</span>Orang ramai sedang berdoa di luar semasa kemenyan dipersembahkan. <span id='dcv_1_11' class='dv'>11&#160;</span>Ketika itu, malaikat Yehuwa menampakkan diri kepada Zakharia. Malaikat itu berdiri di sebelah kanan mazbah yang digunakan untuk membakar kemenyan. <span id='dcv_1_12' class='dv'>12&#160;</span>Zakharia berasa gelisah dan diselubungi rasa takut semasa melihat malaikat itu. <span id='dcv_1_13' class='dv'>13&#160;</span>Namun malaikat itu berkata kepadanya, “Janganlah takut, Zakharia. Rayuanmu sudah didengar oleh Tuhan, dan isterimu Elisabet akan melahirkan seorang anak lelaki. Hendaklah kamu menamakannya Yohanes. <span id='dcv_1_14' class='dv'>14&#160;</span>Kamu akan bergembira dan sangat bersukacita. Ramai orang akan berasa senang hati atas kelahirannya, <span id='dcv_1_15' class='dv'>15&#160;</span>kerana dia akan menjadi orang yang penting dalam pandangan Yehuwa. Namun, dia sama sekali tidak boleh minum wain atau minuman keras. Dia akan dipenuhi daya aktif Tuhan bahkan sebelum dia dilahirkan.<a class='fn'></a> <span id='dcv_1_16' class='dv'>16&#160;</span>Dia akan menyebabkan ramai orang Israel kembali kepada Yehuwa, Tuhan mereka. <span id='dcv_1_17' class='dv'>17&#160;</span>Dia juga akan berjalan di hadapan-Nya dengan semangat dan kuasa seperti Elia. Dia akan mengubah hati bapa menjadi seperti hati anak<a class='fn'></a> dan mengubah orang yang derhaka agar mereka menerima kebijaksanaan orang yang melakukan apa yang benar. Dengan ini, dia akan mengumpulkan suatu umat yang sudah bersiap sedia untuk Yehuwa.”</p></div><div id='p4' class='par'><p class='sb'><span id='dcv_1_18' class='dv'>18&#160;</span>Zakharia berkata kepada malaikat itu, “Bagaimanakah aku dapat mempercayai hal ini? Aku sudah tua, dan isteriku pun sudah lanjut usia.” <span id='dcv_1_19' class='dv'>19&#160;</span>Malaikat itu menjawab, “Aku ialah Gabriel, yang sentiasa berada di hadirat Tuhan. Aku telah diutus untuk mengisytiharkan berita baik ini kepadamu. <span id='dcv_1_20' class='dv'>20&#160;</span>Kata-kataku akan menjadi kenyataan pada masa yang ditentukan. Namun, memandangkan kamu tidak percaya pada kata-kataku, kamu akan menjadi bisu. Kamu tidak dapat bersuara sehingga perkara-perkara ini berlaku.” <span id='dcv_1_21' class='dv'>21&#160;</span>Sementara itu, orang ramai sedang menunggu Zakharia di luar. Mereka berasa hairan kerana dia begitu lama di dalam Rumah Tuhan. <span id='dcv_1_22' class='dv'>22&#160;</span>Semasa dia keluar, dia tidak dapat bercakap kepada mereka. Maka mereka membuat kesimpulan bahawa dia baru sahaja nampak sesuatu yang luar biasa<a class='fn'></a> di dalam Rumah Tuhan. Memandangkan dia tidak dapat bersuara, dia asyik memberikan isyarat kepada mereka dengan tangannya. <span id='dcv_1_23' class='dv'>23&#160;</span>Apabila tempoh masa untuk khidmat sucinya berakhir, dia pun pulang ke rumahnya.</p></div><div id='p5' class='par'><p class='sb'><span id='dcv_1_24' class='dv'>24&#160;</span>Beberapa lama kemudian, isterinya Elisabet mengandung. Oleh itu, Elisabet tidak keluar dari rumah selama lima bulan. Dia berkata, <span id='dcv_1_25' class='dv'>25&#160;</span>“Sekarang, Yehuwa telah memperhatikan aku. Dia melakukan perkara ini untukku supaya aku tidak lagi berasa terhina di hadapan orang.”</p></div><div id='p6' class='par'><p class='sb'><span id='dcv_1_26' class='dv'>26&#160;</span>Semasa dia mengandung enam bulan, Tuhan telah mengutus malaikat Gabriel ke sebuah kota di Galilea yang bernama Nasaret <span id='dcv_1_27' class='dv'>27&#160;</span>untuk menemui seorang anak dara yang bernama Maria. Dia sudah bertunang dengan seorang lelaki daripada keturunan Daud yang bernama Yusuf. <span id='dcv_1_28' class='dv'>28&#160;</span>Malaikat itu masuk ke dalam rumahnya lalu berkata, “Salam sejahtera, hai kamu yang sangat diperkenankan Tuhan. Yehuwa menyertaimu.” <span id='dcv_1_29' class='dv'>29&#160;</span>Maria berasa tidak tenteram ketika mendengar kata-katanya dan tertanya-tanya maksud salam itu. <span id='dcv_1_30' class='dv'>30&#160;</span>Malaikat itu pun berkata kepadanya, “Janganlah takut, Maria. Tuhan berkenan kepadamu. <span id='dcv_1_31' class='dv'>31&#160;</span>Kamu akan mengandung dan melahirkan seorang anak lelaki. Kamu harus menamakannya Yesus. <span id='dcv_1_32' class='dv'>32&#160;</span>Dia akan menjadi agung dan digelar Anak Tuhan Yang Maha Tinggi. Tuhan Yehuwa akan memberinya takhta Daud, nenek moyangnya. <span id='dcv_1_33' class='dv'>33&#160;</span>Dia akan memerintah sebagai Raja keturunan Yakub untuk selama-lamanya, dan Kerajaannya tidak akan berkesudahan.”</p></div><div id='p7' class='par'><p class='sb'><span id='dcv_1_34' class='dv'>34&#160;</span>Tetapi Maria berkata kepada malaikat itu, “Bagaimanakah hal ini boleh berlaku? Aku masih dara.” <span id='dcv_1_35' class='dv'>35&#160;</span>Malaikat itu menjawab, “Daya aktif Tuhan akan datang ke atasmu, dan kuasa Tuhan Yang Maha Tinggi akan menaungimu. Itulah sebabnya anak yang bakal dilahirkan itu akan disebut suci, Anak Tuhan. <span id='dcv_1_36' class='dv'>36&#160;</span>Lihatlah Elisabet, salah seorang sanak saudaramu! Walaupun dia sudah tua dan dikatakan mandul, dia sudah mengandung enam bulan. <span id='dcv_1_37' class='dv'>37&#160;</span>Semua yang diisytiharkan oleh Tuhan pasti terjadi.”<a class='fn'></a> <span id='dcv_1_38' class='dv'>38&#160;</span>Kemudian Maria berkata, “Aku hamba perempuan Yehuwa! Semoga apa yang kamu isytiharkan berlaku ke atas diriku.” Malaikat itu pun meninggalkan Maria.</p></div><div id='p8' class='par'><p class='sb'><span id='dcv_1_39' class='dv'>39&#160;</span>Pada masa itu juga, Maria berangkat dan bergegas ke sebuah kota di Yehuda yang terletak di kawasan pergunungan. <span id='dcv_1_40' class='dv'>40&#160;</span>Dia masuk ke dalam rumah Zakharia dan memberikan salam kepada Elisabet. <span id='dcv_1_41' class='dv'>41&#160;</span>Sebaik sahaja Elisabet mendengar salam Maria, anak dalam rahimnya melonjak. Elisabet dipenuhi daya aktif Tuhan <span id='dcv_1_42' class='dv'>42&#160;</span>dan berseru dengan suara lantang, “Diberkatilah kamu antara semua wanita, dan diberkatilah anak dalam rahimmu! <span id='dcv_1_43' class='dv'>43&#160;</span>Alangkah besarnya penghormatanku kerana ibu Tuanku telah datang untuk melawatku! <span id='dcv_1_44' class='dv'>44&#160;</span>Lihatlah! Sebaik sahaja salammu sampai ke telingaku, anak dalam rahimku melonjak dengan riang. <span id='dcv_1_45' class='dv'>45&#160;</span>Berbahagialah wanita yang percaya, kerana semua yang difirmankan oleh Yehuwa kepadanya akan terjadi.”</p></div><div id='p9' class='par'><p class='sb'><span id='dcv_1_46' class='dv'>46&#160;</span>Kemudian Maria berkata, “Jiwaku menyanjung tinggi Yehuwa, <span id='dcv_1_47' class='dv'>47&#160;</span>dan hatiku berlimpah-limpah dengan rasa sukacita kerana Tuhan, Penyelamatku. <span id='dcv_1_48' class='dv'>48&#160;</span>Dia sudah memperhatikan keadaan hamba perempuan-Nya yang hina. Lihatlah! Mulai sekarang, semua generasi akan mengatakan bahawa aku berbahagia, <span id='dcv_1_49' class='dv'>49&#160;</span>kerana Tuhan yang berkuasa telah melakukan perkara yang menakjubkan bagiku. Nama-Nya suci, <span id='dcv_1_50' class='dv'>50&#160;</span>dan dari generasi ke generasi, orang yang takut kepada-Nya akan menerima belas kasihan-Nya. <span id='dcv_1_51' class='dv'>51&#160;</span>Dia telah bertindak dengan tangan-Nya yang perkasa; Dia menyelerakkan mereka yang mempunyai hati yang angkuh. <span id='dcv_1_52' class='dv'>52&#160;</span>Dia menurunkan orang yang berkuasa dari takhta, dan Dia meninggikan orang yang hina; <span id='dcv_1_53' class='dv'>53&#160;</span>Dia memuaskan orang yang lapar dengan apa yang baik, dan Dia mengusir orang kaya agar mereka pergi dengan tangan kosong. <span id='dcv_1_54' class='dv'>54&#160;</span>Dia membantu Israel, hamba-Nya, untuk menunjukkan bahawa Dia ingat akan janji-Nya untuk berbelas kasihan <span id='dcv_1_55' class='dv'>55&#160;</span>kepada Abraham dan benihnya<a class='fn'></a> buat selama-lamanya. Itulah yang difirmankan oleh-Nya kepada nenek moyang kita.” <span id='dcv_1_56' class='dv'>56&#160;</span>Maria tinggal bersama Elisabet kira-kira tiga bulan. Selepas itu dia pulang ke rumahnya.</p></div><div id='p10' class='par'><p class='sb'><span id='dcv_1_57' class='dv'>57&#160;</span>Apabila tiba masanya untuk Elisabet bersalin, dia melahirkan seorang anak lelaki. <span id='dcv_1_58' class='dv'>58&#160;</span>Jiran dan saudara-maranya bersukacita bersamanya kerana mereka mendengar bahawa Yehuwa telah melimpahi Elisabet dengan belas kasihan-Nya. <span id='dcv_1_59' class='dv'>59&#160;</span>Pada hari yang kelapan, mereka datang untuk menyunat anak kecil itu. Mereka ingin menamakan anak itu Zakharia, menurut nama bapanya. <span id='dcv_1_60' class='dv'>60&#160;</span>Tetapi ibu bayi itu berkata, “Tidak! Dia akan dinamakan Yohanes.” <span id='dcv_1_61' class='dv'>61&#160;</span>Mereka berkata, “Tiada seorang pun dalam kalangan saudara-maramu yang mempunyai nama ini.” <span id='dcv_1_62' class='dv'>62&#160;</span>Kemudian mereka menggunakan isyarat tangan untuk bertanya kepada bapa bayi itu nama yang hendak diberikan kepada anaknya. <span id='dcv_1_63' class='dv'>63&#160;</span>Dia meminta sekeping papan lalu menulis, “Namanya Yohanes.” Mereka semua berasa kagum. <span id='dcv_1_64' class='dv'>64&#160;</span>Pada detik itu juga, Zakharia dapat bertutur semula.<a class='fn'></a> Dia mula bersuara dan memuji Tuhan. <span id='dcv_1_65' class='dv'>65&#160;</span>Semua jiran mereka berasa takut, dan semua perkara itu menjadi buah mulut di seluruh kawasan pergunungan Yudea. <span id='dcv_1_66' class='dv'>66&#160;</span>Semua orang yang mendengarnya menyimpan hal itu dalam hati mereka dan berkata, “Selepas anak ini membesar, apakah yang akan dilakukan olehnya?” Hal ini demikian kerana kuasa Yehuwa sememangnya menyertai anak itu.</p></div><div id='p11' class='par'><p class='sb'><span id='dcv_1_67' class='dv'>67&#160;</span>Kemudian, Zakharia, iaitu bapa kepada anak itu, dipenuhi daya aktif Tuhan lalu menyatakan nubuat ini, <span id='dcv_1_68' class='dv'>68&#160;</span>“Terpujilah Yehuwa, Tuhan Israel, kerana Dia berbelas kasihan terhadap umat-Nya dan menyelamatkan mereka. <span id='dcv_1_69' class='dv'>69&#160;</span>Dia telah membangkitkan seorang penyelamat yang perkasa daripada keturunan Daud, hamba-Nya, <span id='dcv_1_70' class='dv'>70&#160;</span>tepat seperti yang difirmankan-Nya menerusi mulut nabi-nabi suci dahulukala,&#160;<span id='dcv_1_71' class='dv'>71&#160;</span>untuk menyelamatkan kita daripada musuh dan daripada tangan semua orang yang membenci kita, <span id='dcv_1_72' class='dv'>72&#160;</span>untuk menunjukkan belas kasihan-Nya demi nenek moyang kita, dan untuk mengingati perjanjian-Nya yang suci, <span id='dcv_1_73' class='dv'>73&#160;</span>iaitu sumpah-Nya kepada Abraham, nenek moyang kita. <span id='dcv_1_74' class='dv'>74&#160;</span>Selepas Dia menyelamatkan kita daripada tangan musuh, Dia akan memberi kita penghormatan untuk menjalankan khidmat suci kepada-Nya tanpa rasa gentar, <span id='dcv_1_75' class='dv'>75&#160;</span>supaya kita tetap setia dan melakukan apa yang benar di mata-Nya sepanjang hayat kita. <span id='dcv_1_76' class='dv'>76&#160;</span>Tetapi mengenaimu, hai anakku, kamu akan dipanggil nabi Tuhan Yang Maha Tinggi. Kamu akan berjalan di hadapan Yehuwa untuk menyediakan jalan bagi-Nya. <span id='dcv_1_77' class='dv'>77&#160;</span>Kamu akan memberi umat Tuhan pengetahuan bahawa Dia akan menyelamatkan mereka dengan mengampunkan dosa mereka, <span id='dcv_1_78' class='dv'>78&#160;</span>kerana Tuhan kita sangat berbelas kasihan. Kerana belas kasihan ini, kita akan melihat cahaya dari syurga, yang bagaikan cahaya semasa fajar menyingsing. <span id='dcv_1_79' class='dv'>79&#160;</span>Cahaya itu akan menerangi orang yang tinggal dalam kegelapan dan bayangan maut, dan membimbing kita agar kita berjalan mengikut haluan yang damai.”</p></div><div id='p12' class='par'><p class='sb'><span id='dcv_1_80' class='dv'>80&#160;</span>Anak itu semakin membesar dan kerohaniannya menjadi semakin teguh. Dia terus hidup di padang gurun sehingga tibanya masa dia menyampaikan perkhabaran Tuhan kepada orang Israel.</p></div></div></text>
<text chap="2"><div class='document bible' dir='ltr'><div id='p13' class='par'><p class='sb'><span id='dcv_2_1' class='dc'>2 </span>Pada masa itu, Kaisar<a class='fn'></a> Agustus mengeluarkan perintah kepada semua penduduk bumi untuk mendaftarkan diri. <span id='dcv_2_2' class='dv'>2&#160;</span>(Kirenius ialah gabenor Siria semasa pendaftaran pertama ini dijalankan.) <span id='dcv_2_3' class='dv'>3&#160;</span>Maka, semua orang pergi ke kota masing-masing untuk mendaftarkan diri. <span id='dcv_2_4' class='dv'>4&#160;</span>Yusuf juga berangkat dari kota Nasaret di Galilea lalu pergi ke Yudea. Memandangkan dia berasal daripada keturunan Daud, dia pergi ke kota Daud yang disebut Betlehem. <span id='dcv_2_5' class='dv'>5&#160;</span>Dia mendaftarkan diri bersama-sama isterinya Maria, yang pada masa itu hampir bersalin. <span id='dcv_2_6' class='dv'>6&#160;</span>Semasa mereka di situ, genaplah masanya bagi Maria untuk bersalin. <span id='dcv_2_7' class='dv'>7&#160;</span>Dia melahirkan seorang anak lelaki, anaknya yang sulung. Dia membalutnya dengan kain dan meletakkannya di dalam palung kerana mereka tidak mendapat tempat untuk menginap.</p></div><div id='p14' class='par'><p class='sb'><span id='dcv_2_8' class='dv'>8&#160;</span>Di kawasan yang sama, para gembala berada di padang terbuka sepanjang malam untuk menjaga kawanan biri-biri mereka. <span id='dcv_2_9' class='dv'>9&#160;</span>Tiba-tiba, malaikat Yehuwa berdiri di hadapan mereka dan kemuliaan Yehuwa memancar di sekeliling mereka. Mereka menjadi sangat takut, <span id='dcv_2_10' class='dv'>10&#160;</span>tetapi malaikat itu berkata, “Janganlah takut! Aku datang untuk mengisytiharkan berita baik yang akan membawa sukacita yang besar kepada semua orang. <span id='dcv_2_11' class='dv'>11&#160;</span>Hari ini, seorang Penyelamat, iaitu Tuan Kristus, telah dilahirkan di kota Daud. <span id='dcv_2_12' class='dv'>12&#160;</span>Inilah tandanya bagi kamu: Kamu akan menemui seorang bayi yang dibalut dengan kain dan sedang berbaring di dalam palung.” <span id='dcv_2_13' class='dv'>13&#160;</span>Tiba-tiba, sepasukan besar malaikat<a class='fn'></a> menyertai malaikat itu. Mereka memuji-muji Tuhan dan berkata, <span id='dcv_2_14' class='dv'>14&#160;</span>“Semoga Tuhan yang di syurga dimuliakan, dan semoga orang di bumi yang diperkenankan-Nya mendapat kedamaian.”</p></div><div id='p15' class='par'><p class='sb'><span id='dcv_2_15' class='dv'>15&#160;</span>Setelah para malaikat beredar dari sana dan kembali ke syurga, gembala-gembala itu berkata kepada satu sama lain, “Mari kita pergi ke Betlehem sekarang dan melihat perkara yang telah berlaku ini, yang sudah disingkapkan oleh Yehuwa kepada kita.” <span id='dcv_2_16' class='dv'>16&#160;</span>Mereka segera pergi lalu menemui Maria, Yusuf, dan bayi yang sedang berbaring di dalam palung. <span id='dcv_2_17' class='dv'>17&#160;</span>Semasa mereka melihat bayi itu, mereka memberitahu orang di situ apa yang dikatakan oleh malaikat tentang bayi tersebut. <span id='dcv_2_18' class='dv'>18&#160;</span>Semua orang yang mendengar apa yang dikatakan oleh para gembala berasa sangat hairan, <span id='dcv_2_19' class='dv'>19&#160;</span>tetapi Maria menyimpan semua yang dikatakan itu dalam hatinya dan merenungkan ertinya. <span id='dcv_2_20' class='dv'>20&#160;</span>Kemudian, semua gembala itu pulang sambil memuliakan dan memuji Tuhan, kerana segala yang mereka dengar dan nampak tepat seperti yang dikatakan kepada mereka.</p></div><div id='p16' class='par'><p class='sb'><span id='dcv_2_21' class='dv'>21&#160;</span>Apabila anak itu berumur lapan hari, tibalah masanya dia disunat. Dia dinamakan Yesus, iaitu nama yang diberikan oleh malaikat itu sebelum Maria menjadi hamil.</p></div><div id='p17' class='par'><p class='sb'><span id='dcv_2_22' class='dv'>22&#160;</span>Kemudian, tibalah masanya untuk mereka menjalankan upacara penyucian menurut Hukum Musa. Oleh itu, mereka membawa anak itu ke Yerusalem untuk menghadapkannya kepada Yehuwa, <span id='dcv_2_23' class='dv'>23&#160;</span>selaras dengan apa yang tertulis dalam Hukum Yehuwa: “Setiap anak lelaki sulung mesti dikhususkan<a class='fn'></a> untuk Yehuwa.” <span id='dcv_2_24' class='dv'>24&#160;</span>Mereka juga mempersembahkan korban menurut Hukum Yehuwa yang menyatakan: “Kamu harus mempersembahkan sepasang burung tekukur atau dua ekor burung merpati yang muda.”</p></div><div id='p18' class='par'><p class='sb'><span id='dcv_2_25' class='dv'>25&#160;</span>Pada masa itu, ada seorang lelaki di Yerusalem yang bernama Simeon. Dia seorang yang takut akan Tuhan dan melakukan apa yang benar. Dia menantikan masanya Tuhan melegakan hati umat Israel. Daya aktif Tuhan ada padanya, <span id='dcv_2_26' class='dv'>26&#160;</span>dan melalui daya aktif, Simeon diberitahu bahawa dia tidak akan meninggal sebelum dia melihat Kristus yang diutus oleh Yehuwa. <span id='dcv_2_27' class='dv'>27&#160;</span>Di bawah pimpinan daya aktif Tuhan, dia masuk ke dalam Rumah Tuhan. Pada masa itu, Yusuf dan Maria membawa Yesus yang masih kecil ke situ untuk melakukan apa yang dituntut oleh Hukum. <span id='dcv_2_28' class='dv'>28&#160;</span>Simeon mendukung anak itu sambil memuji Tuhan, <span id='dcv_2_29' class='dv'>29&#160;</span>“Tuan Yang Berdaulat, sekarang hamba-Mu dapat mati dengan tenteram. Seperti yang Engkau firmankan, <span id='dcv_2_30' class='dv'>30&#160;</span>mataku sudah melihat Penyelamat yang datang daripada-Mu, <span id='dcv_2_31' class='dv'>31&#160;</span>yang telah Engkau sediakan di hadapan semua orang. <span id='dcv_2_32' class='dv'>32&#160;</span>Dialah cahaya yang akan menyingkirkan selubung bangsa-bangsa dan membawa kemuliaan kepada umat-Mu Israel.” <span id='dcv_2_33' class='dv'>33&#160;</span>Ibu bapa anak itu hairan mendengar apa yang dikatakan oleh Simeon tentang anak itu. <span id='dcv_2_34' class='dv'>34&#160;</span>Simeon juga memberkati mereka dan berkata kepada Maria, ibu anak itu, “Lihatlah! Disebabkan anak ini, ada orang di Israel yang akan jatuh dan ada yang akan bangkit. Walaupun Tuhan memberi mereka tanda-tanda yang menunjukkan bahawa Tuhan menyertainya, banyak orang akan menghinanya. <span id='dcv_2_35' class='dv'>35&#160;</span>Disebabkan dia, fikiran dan isi hati ramai orang akan didedahkan. Tetapi bagimu, kamu akan merintih kesedihan seolah-olah hatimu ditembusi sebilah pedang yang panjang.”</p></div><div id='p19' class='par'><p class='sb'><span id='dcv_2_36' class='dv'>36&#160;</span>Terdapat seorang nabi wanita yang lanjut usia, yang bernama Hana. Dia merupakan anak Fanuel dan berasal daripada suku Asyer. Selepas berkahwin, dia telah hidup bersama suaminya selama tujuh tahun <span id='dcv_2_37' class='dv'>37&#160;</span>sebelum menjadi balu. Kini dia berumur 84 tahun dan dia sentiasa hadir di Rumah Tuhan. Dia berpuasa, berdoa dengan bersungguh-sungguh, dan menjalankan khidmat suci siang dan malam. <span id='dcv_2_38' class='dv'>38&#160;</span>Semasa Yusuf dan Maria berada di dalam Rumah Tuhan, dia datang kepada mereka dan mula mengucapkan syukur kepada Tuhan. Dia bercakap tentang anak itu kepada semua orang yang menantikan masanya Yerusalem dibebaskan.</p></div><div id='p20' class='par'><p class='sb'><span id='dcv_2_39' class='dv'>39&#160;</span>Selepas ibu bapa Yesus melaksanakan segala yang diperintahkan dalam Hukum Yehuwa, mereka pulang ke kampung halaman mereka di Galilea, iaitu Nasaret. <span id='dcv_2_40' class='dv'>40&#160;</span>Anak kecil itu bertambah besar dan kuat. Dia dipenuhi kebijaksanaan dan sentiasa mendapat perkenan Tuhan.</p></div><div id='p21' class='par'><p class='sb'><span id='dcv_2_41' class='dv'>41&#160;</span>Sudah menjadi kebiasaan ibu bapa Yesus untuk pergi ke Yerusalem setiap tahun bagi menyambut Perayaan Paska.<a class='fn'></a> <span id='dcv_2_42' class='dv'>42&#160;</span>Ketika Yesus berumur 12 tahun, mereka pergi ke perayaan itu seperti biasa. <span id='dcv_2_43' class='dv'>43&#160;</span>Sehabis perayaan itu, mereka pun bertolak untuk pulang. Tetapi ibu bapa Yesus tidak sedar bahawa Yesus masih berada di Yerusalem. <span id='dcv_2_44' class='dv'>44&#160;</span>Mereka menyangka bahawa dia sedang mengikut orang ramai yang berjalan bersama mereka. Setelah berjalan sehari suntuk, barulah mereka mencari-cari dia antara sanak saudara dan kenalan mereka. <span id='dcv_2_45' class='dv'>45&#160;</span>Tetapi memandangkan mereka tidak menjumpainya, mereka kembali ke Yerusalem untuk mencari dia dengan teliti. <span id='dcv_2_46' class='dv'>46&#160;</span>Selepas tiga hari, mereka menjumpainya di dalam Rumah Tuhan. Dia sedang duduk bersama guru-guru agama sambil mendengar dan mengajukan soalan kepada mereka. <span id='dcv_2_47' class='dv'>47&#160;</span>Semua orang yang mendengarnya kagum dengan daya pemahaman dan jawapannya. <span id='dcv_2_48' class='dv'>48&#160;</span>Semasa ibu bapa Yesus melihatnya, mereka berasa hairan. Ibunya berkata, “Nak, mengapakah kamu berbuat seperti ini terhadap kami? Cemas hati emak dan ayah mencarimu.” <span id='dcv_2_49' class='dv'>49&#160;</span>Tetapi Yesus menjawab, “Mengapakah emak dan ayah mencari saya? Tidakkah emak dan ayah tahu bahawa saya pasti berada di rumah Bapaku?” <span id='dcv_2_50' class='dv'>50&#160;</span>Tetapi mereka tidak memahami kata-katanya.</p></div><div id='p22' class='par'><p class='sb'><span id='dcv_2_51' class='dv'>51&#160;</span>Setelah itu, Yesus pulang bersama mereka ke Nasaret dan dia terus taat kepada mereka. Ibunya menyimpan semua perkara ini di dalam hatinya. <span id='dcv_2_52' class='dv'>52&#160;</span>Yesus kian membesar dan kebijaksanaannya kian bertambah. Dia semakin disenangi oleh Tuhan dan manusia.</p></div></div></text>
<text chap="3"><div class='document bible' dir='ltr'><div id='p23' class='par'><p class='sb'><span id='dcv_3_1' class='dc'>3 </span>Pada tahun ke-15 pemerintahan Kaisar Tiberius, ketika Pontius Pilatus ialah gabenor Yudea, Herodes<a class='fn'></a> ialah pemerintah daerah Galilea, dan abangnya Filipus ialah pemerintah daerah Iturea dan Trakhonitis, dan Lisanias ialah pemerintah daerah Abilene, <span id='dcv_3_2' class='dv'>2&#160;</span>semasa Hanas dan Kayafas menjadi ketua imam, Tuhan telah berfirman kepada Yohanes anak Zakharia yang berada di padang belantara.</p></div><div id='p24' class='par'><p class='sb'><span id='dcv_3_3' class='dv'>3&#160;</span>Maka dia pergi ke seluruh kawasan di sekitar Sungai Yordan untuk menyebarkan berita bahawa orang perlu dibaptis sebagai lambang mereka sudah bertaubat. Dengan ini dosa mereka akan diampunkan. <span id='dcv_3_4' class='dv'>4&#160;</span>Hal inilah yang tertulis dalam kitab nabi Yesaya, “Seseorang sedang berseru di padang belantara, ‘Hendaklah kamu menyediakan jalan bagi Yehuwa! Luruskanlah jalan bagi-Nya. <span id='dcv_3_5' class='dv'>5&#160;</span>Setiap lembah mesti ditimbus, setiap gunung dan bukit mesti diratakan, jalan yang berliku-liku mesti diluruskan, dan tempat yang berlekuk-lekak mesti diratakan. <span id='dcv_3_6' class='dv'>6&#160;</span>Lalu semua orang akan melihat bagaimana Tuhan membawa penyelamatan.’”</p></div><div id='p25' class='par'><p class='sb'><span id='dcv_3_7' class='dv'>7&#160;</span>Kemudian, Yohanes berkata kepada orang ramai yang datang untuk dibaptis olehnya, “Kamu keturunan ular berbisa. Siapakah yang memberikan amaran kepada kamu untuk melarikan diri daripada kemurkaan Tuhan yang akan datang? <span id='dcv_3_8' class='dv'>8&#160;</span>Oleh itu, tunjukkanlah melalui perbuatan kamu bahawa kamu sudah bertaubat. Janganlah berkata kepada dirimu, ‘Abraham ialah bapa kami.’ Ketahuilah bahawa Tuhan mampu memberi Abraham keturunan daripada batu-batu ini. <span id='dcv_3_9' class='dv'>9&#160;</span>Sesungguhnya kapak sudah diletakkan di pangkal pokok. Setiap pokok yang tidak menghasilkan buah yang baik akan ditebang lalu dibuang ke dalam api.”</p></div><div id='p26' class='par'><p class='sb'><span id='dcv_3_10' class='dv'>10&#160;</span>Oleh itu, orang ramai bertanya kepadanya, “Jika begitu, apakah yang harus kami lakukan?” <span id='dcv_3_11' class='dv'>11&#160;</span>Dia berkata kepada mereka, “Hendaklah orang yang mempunyai dua helai pakaian memberikan sehelai kepada orang yang tidak mempunyai pakaian, dan hendaklah orang yang mempunyai makanan mengongsi makanannya.” <span id='dcv_3_12' class='dv'>12&#160;</span>Bahkan pemungut cukai pun datang kepadanya untuk dibaptis. Mereka bertanya kepadanya, “Guru, apakah yang harus kami lakukan?” <span id='dcv_3_13' class='dv'>13&#160;</span>Dia berkata kepada mereka, “Janganlah menuntut lebih daripada kadar cukai.” <span id='dcv_3_14' class='dv'>14&#160;</span>Askar-askar juga bertanya kepadanya, “Apakah yang harus kami lakukan?” Dia berkata kepada mereka, “Janganlah memeras duit sesiapa pun atau melontarkan tuduhan palsu terhadap sesiapa pun. Hendaklah kamu berpuas hati dengan upah kamu.”</p></div><div id='p27' class='par'><p class='sb'><span id='dcv_3_15' class='dv'>15&#160;</span>Oleh sebab orang ramai pada masa itu sedang menantikan Kristus, mereka semua tertanya-tanya dalam hati tentang Yohanes, “Mungkinkah dia ini Kristus?” <span id='dcv_3_16' class='dv'>16&#160;</span>Maka Yohanes berkata kepada semua orang, “Aku membaptis kamu dengan air, tetapi dia yang datang selepas aku lebih berkuasa daripada aku, dan aku tidak layak untuk membuka tali kasutnya. Dia akan membaptis kamu dengan daya aktif Tuhan dan api. <span id='dcv_3_17' class='dv'>17&#160;</span>Tangannya memegang nyiru untuk menampi. Dia akan membersihkan tempat mengirik gandum dan mengumpulkan gandum yang bersih di dalam jelapang, tetapi dia akan membakar sekam di dalam api yang tidak dapat dipadamkan.”</p></div><div id='p28' class='par'><p class='sb'><span id='dcv_3_18' class='dv'>18&#160;</span>Yohanes juga memberikan banyak nasihat lain dan terus mengisytiharkan berita baik kepada orang ramai. <span id='dcv_3_19' class='dv'>19&#160;</span>Tetapi Yohanes menegur pemerintah daerah yang bernama Herodes, kerana Herodes mengahwini Herodias, isteri abang Herodes sendiri, dan kerana Herodes melakukan banyak kejahatan. <span id='dcv_3_20' class='dv'>20&#160;</span>Oleh sebab itu, Herodes melakukan satu lagi perbuatan jahat: Dia mengurung Yohanes di dalam penjara.</p></div><div id='p29' class='par'><p class='sb'><span id='dcv_3_21' class='dv'>21&#160;</span>Semasa semua orang dibaptis, Yesus juga dibaptis. Ketika dia sedang berdoa, langit terbuka, <span id='dcv_3_22' class='dv'>22&#160;</span>dan daya aktif Tuhan yang kelihatan seperti burung merpati turun ke atasnya. Kemudian kedengaran suara dari langit yang berkata, “Engkaulah Anak-Ku yang Aku kasihi. Aku berkenan kepadamu.”</p></div><div id='p30' class='par'><p class='sb'><span id='dcv_3_23' class='dv'>23&#160;</span>Yesus berumur kira-kira 30 tahun semasa dia memulakan kerja penyebarannya. Menurut pandangan orang ramai,</p><p class='sz'><span class='br'></span>dia ialah anak Yusuf;</p><p class='sz'><span class='br'></span>Yusuf ialah anak Heli;</p><p class='sl'><span class='br'></span><span id='dcv_3_24' class='dv'>24&#160;</span>Heli ialah anak Matat;</p><p class='sz'><span class='br'></span>Matat ialah anak Lewi;</p><p class='sz'><span class='br'></span>Lewi ialah anak Malkhi;</p><p class='sz'><span class='br'></span>Malkhi ialah anak Yanai;</p><p class='sz'><span class='br'></span>Yanai ialah anak Yusuf;</p><p class='sl'><span class='br'></span><span id='dcv_3_25' class='dv'>25&#160;</span>Yusuf ialah anak Matatias;</p><p class='sz'><span class='br'></span>Matatias ialah anak Amos;</p><p class='sz'><span class='br'></span>Amos ialah anak Nahum;</p><p class='sz'><span class='br'></span>Nahum ialah anak Hesli;</p><p class='sz'><span class='br'></span>Hesli ialah anak Nagai;</p><p class='sl'><span class='br'></span><span id='dcv_3_26' class='dv'>26&#160;</span>Nagai ialah anak Maat;</p><p class='sz'><span class='br'></span>Maat ialah anak Matatias;</p><p class='sz'><span class='br'></span>Matatias ialah anak Simei;</p><p class='sz'><span class='br'></span>Simei ialah anak Yosekh;</p><p class='sz'><span class='br'></span>Yosekh ialah anak Yoda;</p><p class='sl'><span class='br'></span><span id='dcv_3_27' class='dv'>27&#160;</span>Yoda ialah anak Yohanan;</p><p class='sz'><span class='br'></span>Yohanan ialah anak Resa;</p><p class='sz'><span class='br'></span>Resa ialah anak Zerubabel;</p><p class='sz'><span class='br'></span>Zerubabel ialah anak Sealtiel;</p><p class='sz'><span class='br'></span>Sealtiel ialah anak Neri;</p><p class='sl'><span class='br'></span><span id='dcv_3_28' class='dv'>28&#160;</span>Neri ialah anak Malkhi;</p><p class='sz'><span class='br'></span>Malkhi ialah anak Adi;</p><p class='sz'><span class='br'></span>Adi ialah anak Kosam;</p><p class='sz'><span class='br'></span>Kosam ialah anak Elmadam;</p><p class='sz'><span class='br'></span>Elmadam ialah anak Er;</p><p class='sl'><span class='br'></span><span id='dcv_3_29' class='dv'>29&#160;</span>Er ialah anak Yesus;</p><p class='sz'><span class='br'></span>Yesus ialah anak Eliezer;</p><p class='sz'><span class='br'></span>Eliezer ialah anak Yorim;</p><p class='sz'><span class='br'></span>Yorim ialah anak Matat;</p><p class='sz'><span class='br'></span>Matat ialah anak Lewi;</p><p class='sl'><span class='br'></span><span id='dcv_3_30' class='dv'>30&#160;</span>Lewi ialah anak Simeon;</p><p class='sz'><span class='br'></span>Simeon ialah anak Yudas;</p><p class='sz'><span class='br'></span>Yudas ialah anak Yusuf;</p><p class='sz'><span class='br'></span>Yusuf ialah anak Yonam;</p><p class='sz'><span class='br'></span>Yonam ialah anak Elyakim;</p><p class='sl'><span class='br'></span><span id='dcv_3_31' class='dv'>31&#160;</span>Elyakim ialah anak Melea;</p><p class='sz'><span class='br'></span>Melea ialah anak Mina;</p><p class='sz'><span class='br'></span>Mina ialah anak Matata;</p><p class='sz'><span class='br'></span>Matata ialah anak Natan;</p><p class='sz'><span class='br'></span>Natan ialah anak Daud;</p><p class='sl'><span class='br'></span><span id='dcv_3_32' class='dv'>32&#160;</span>Daud ialah anak Isai;</p><p class='sz'><span class='br'></span>Isai ialah anak Obed;</p><p class='sz'><span class='br'></span>Obed ialah anak Boas;</p><p class='sz'><span class='br'></span>Boas ialah anak Salmon;</p><p class='sz'><span class='br'></span>Salmon ialah anak Nahason;</p><p class='sl'><span class='br'></span><span id='dcv_3_33' class='dv'>33&#160;</span>Nahason ialah anak Aminadab;</p><p class='sz'><span class='br'></span>Aminadab ialah anak Arni;</p><p class='sz'><span class='br'></span>Arni ialah anak Hesron;</p><p class='sz'><span class='br'></span>Hesron ialah anak Peres;</p><p class='sz'><span class='br'></span>Peres ialah anak Yehuda;</p><p class='sl'><span class='br'></span><span id='dcv_3_34' class='dv'>34&#160;</span>Yehuda ialah anak Yakub;</p><p class='sz'><span class='br'></span>Yakub ialah anak Ishak;</p><p class='sz'><span class='br'></span>Ishak ialah anak Abraham;</p><p class='sz'><span class='br'></span>Abraham ialah anak Terah;</p><p class='sz'><span class='br'></span>Terah ialah anak Nahor;</p><p class='sl'><span class='br'></span><span id='dcv_3_35' class='dv'>35&#160;</span>Nahor ialah anak Serug;</p><p class='sz'><span class='br'></span>Serug ialah anak Rehu;</p><p class='sz'><span class='br'></span>Rehu ialah anak Peleg;</p><p class='sz'><span class='br'></span>Peleg ialah anak Eber;</p><p class='sz'><span class='br'></span>Eber ialah anak Selah;</p><p class='sl'><span class='br'></span><span id='dcv_3_36' class='dv'>36&#160;</span>Selah ialah anak Kenan;</p><p class='sz'><span class='br'></span>Kenan ialah anak Arpakhsad;</p><p class='sz'><span class='br'></span>Arpakhsad ialah anak Sem;</p><p class='sz'><span class='br'></span>Sem ialah anak Nuh;</p><p class='sz'><span class='br'></span>Nuh ialah anak Lamekh;</p><p class='sl'><span class='br'></span><span id='dcv_3_37' class='dv'>37&#160;</span>Lamekh ialah anak Metuselah;</p><p class='sz'><span class='br'></span>Metuselah ialah anak Henokh;</p><p class='sz'><span class='br'></span>Henokh ialah anak Yared;</p><p class='sz'><span class='br'></span>Yared ialah anak Mahalaleel;</p><p class='sz'><span class='br'></span>Mahalaleel ialah anak Kenan;</p><p class='sl'><span class='br'></span><span id='dcv_3_38' class='dv'>38&#160;</span>Kenan ialah anak Enos;</p><p class='sz'><span class='br'></span>Enos ialah anak Set;</p><p class='sz'><span class='br'></span>Set ialah anak Adam;</p><p class='sz'><span class='br'></span>Adam ialah anak Tuhan.</p></div></div></text>
<text chap="4"><div class='document bible' dir='ltr'><div id='p31' class='par'><p class='sb'><span id='dcv_4_1' class='dc'>4 </span>Selepas itu, Yesus yang dipenuhi dengan daya aktif Tuhan bertolak dari Sungai Yordan. Dia dipimpin oleh daya aktif ke padang belantara <span id='dcv_4_2' class='dv'>2&#160;</span>dan di sana, Iblis menggodanya. Sepanjang 40 hari di situ, dia tidak makan apa-apa. Jadi selepas tempoh itu berakhir, dia berasa lapar. <span id='dcv_4_3' class='dv'>3&#160;</span>Maka Iblis berkata kepadanya, “Jika kamu anak Tuhan, suruhlah batu ini menjadi roti.” <span id='dcv_4_4' class='dv'>4&#160;</span>Tetapi Yesus menjawab, “Ada tertulis, ‘Manusia tidak dapat hidup dengan roti sahaja.’”</p></div><div id='p32' class='par'><p class='sb'><span id='dcv_4_5' class='dv'>5&#160;</span>Kemudian dalam sekelip mata, Iblis membawanya ke atas sebuah gunung dan menunjukkan kepadanya semua kerajaan di bumi. <span id='dcv_4_6' class='dv'>6&#160;</span>Iblis berkata kepadanya, “Semua kuasa dan kemuliaan daripada kerajaan-kerajaan ini akan aku berikan kepadamu, kerana semua ini telah diberikan kepada aku dan aku boleh memberikannya kepada sesiapa sahaja yang aku suka. <span id='dcv_4_7' class='dv'>7&#160;</span>Semua ini akan menjadi milik kamu jika kamu menyembah aku.”<a class='fn'></a> <span id='dcv_4_8' class='dv'>8&#160;</span>Yesus menjawab, “Ada tertulis, ‘Yehuwa Tuhanmu yang mesti kamu sembah, dan kepada Dia sahaja kamu mesti memberikan khidmat suci.’”</p></div><div id='p33' class='par'><p class='sb'><span id='dcv_4_9' class='dv'>9&#160;</span>Kemudian Iblis membawa dia ke Yerusalem lalu menempatkannya di puncak tembok Rumah Tuhan dan berkata kepadanya, “Jika kamu anak Tuhan, terjunlah ke bawah, <span id='dcv_4_10' class='dv'>10&#160;</span>kerana ada tertulis, ‘Dia akan memerintahkan malaikat-malaikat-Nya untuk melindungimu,’ <span id='dcv_4_11' class='dv'>11&#160;</span>dan, ‘Mereka akan menyambut kamu dengan tangan mereka supaya kakimu tidak akan terhantuk pada batu.’” <span id='dcv_4_12' class='dv'>12&#160;</span>Yesus menjawab, “Ada tertulis, ‘Jangan menguji Yehuwa, Tuhanmu.’” <span id='dcv_4_13' class='dv'>13&#160;</span>Selepas Iblis selesai menggoda Yesus, dia meninggalkan Yesus dan menantikan kesempatan yang lain.</p></div><div id='p34' class='par'><p class='sb'><span id='dcv_4_14' class='dv'>14&#160;</span>Setelah itu, Yesus dipenuhi kuasa daripada daya aktif Tuhan dan dia kembali ke Galilea. Laporan yang baik tentang Yesus tersebar ke kawasan di sekitar daerah itu. <span id='dcv_4_15' class='dv'>15&#160;</span>Dia juga mula mengajar di rumah-rumah ibadat dan semua orang memuji-mujinya.</p></div><div id='p35' class='par'><p class='sb'><span id='dcv_4_16' class='dv'>16&#160;</span>Kemudian dia pergi ke Nasaret, tempat dia dibesarkan. Seperti yang dilakukannya pada setiap hari Sabat, dia pergi ke rumah ibadat. Apabila dia berdiri untuk membaca Ayat-Ayat Suci, <span id='dcv_4_17' class='dv'>17&#160;</span>gulungan nabi Yesaya diserahkan kepadanya. Dia membuka gulungan itu dan mencari ayat yang berikut: <span id='dcv_4_18' class='dv'>18&#160;</span>“Daya aktif Yehuwa ada padaku kerana Dialah yang mengurapi aku untuk mengisytiharkan berita baik kepada orang miskin; Dia mengutus aku untuk mengumumkan kepada orang yang ditawan bahawa mereka akan dibebaskan dan mengumumkan kepada orang buta bahawa penglihatan mereka akan dipulihkan. Dia juga mengutus aku untuk membebaskan orang yang tertindas, <span id='dcv_4_19' class='dv'>19&#160;</span>dan mengisytiharkan tahun yang diperkenankan Yehuwa.” <span id='dcv_4_20' class='dv'>20&#160;</span>Kemudian, dia menggulung gulungan itu, mengembalikannya kepada petugas, lalu duduk. Mata semua orang di dalam rumah ibadat itu tertumpu padanya. <span id='dcv_4_21' class='dv'>21&#160;</span>Kemudian dia berkata kepada mereka, “Pada hari ini, ayat yang baru kamu dengar tadi sudah menjadi kenyataan.”</p></div><div id='p36' class='par'><p class='sb'><span id='dcv_4_22' class='dv'>22&#160;</span>Kata-kata yang diucapkan oleh Yesus menawan hati pendengarnya. Mereka semua berasa kagum dan tergerak untuk memuji-mujinya. Mereka berkata, “Bukankah dia anak Yusuf?” <span id='dcv_4_23' class='dv'>23&#160;</span>Maka dia berkata, “Tentu kamu semua akan menujukan kata-kata ini kepadaku: ‘Hai doktor, sembuhkanlah dirimu sendiri. Kami mendengar tentang hal-hal yang kamu lakukan di Kapernaum. Lakukanlah hal itu di kampung halamanmu juga.’” <span id='dcv_4_24' class='dv'>24&#160;</span>Dia juga berkata, “Ketahuilah, seorang nabi tidak pernah diterima di kampung halamannya sendiri. <span id='dcv_4_25' class='dv'>25&#160;</span>Contohnya: Pada zaman Elia, hujan tidak turun selama tiga tahun enam bulan, dan kebuluran yang dahsyat berlaku di seluruh negeri itu. Walaupun ada banyak balu di Israel, <span id='dcv_4_26' class='dv'>26&#160;</span>Elia tidak diutus untuk pergi kepada mana-mana wanita di situ. Sebaliknya dia disuruh pergi kepada seorang balu yang tinggal di Sarafat, yang terletak di tanah Sidon. <span id='dcv_4_27' class='dv'>27&#160;</span>Demikian juga, ada banyak pesakit kusta di Israel pada zaman nabi Elisa. Tetapi tidak seorang pun daripada mereka disembuhkan, kecuali Naaman orang Siria itu.” <span id='dcv_4_28' class='dv'>28&#160;</span>Semua orang di rumah ibadat yang mendengar hal itu menjadi sangat marah. <span id='dcv_4_29' class='dv'>29&#160;</span>Mereka bangkit lalu segera menghalau Yesus ke luar kota. Mereka membawanya ke tebing gunung tempat kota mereka dibina dan mahu menolaknya ke bawah. <span id='dcv_4_30' class='dv'>30&#160;</span>Tetapi Yesus berjalan di antara mereka dan meneruskan perjalanannya.</p></div><div id='p37' class='par'><p class='sb'><span id='dcv_4_31' class='dv'>31&#160;</span>Kemudian dia pergi ke Kapernaum, sebuah kota di Galilea dan mengajar orang di situ pada hari Sabat. <span id='dcv_4_32' class='dv'>32&#160;</span>Mereka sangat kagum dengan cara dia mengajar kerana dia bercakap dengan penuh kewibawaan. <span id='dcv_4_33' class='dv'>33&#160;</span>Di rumah ibadat itu ada seorang lelaki yang dirasuk roh jahat. Dia berteriak dengan kuat, <span id='dcv_4_34' class='dv'>34&#160;</span>“Apa kena-mengena kami denganmu, hai Yesus orang Nasaret? Adakah kamu datang untuk membinasakan kami? Aku tahu siapa kamu. Kamu Hamba Suci Tuhan.” <span id='dcv_4_35' class='dv'>35&#160;</span>Yesus menegur roh jahat itu dan berkata, “Diamlah dan keluarlah daripada lelaki ini!” Selepas menghempaskan lelaki itu di tengah-tengah mereka, roh itu keluar tanpa mencederakannya. <span id='dcv_4_36' class='dv'>36&#160;</span>Semua orang di situ hairan dan mula berbincang sesama sendiri. Mereka berkata, “Kata-katanya sungguh berwibawa dan berkuasa! Roh-roh jahat pun keluar atas perintahnya.” <span id='dcv_4_37' class='dv'>37&#160;</span>Maka berita tentang Yesus tersebar ke seluruh pelosok daerah itu.</p></div><div id='p38' class='par'><p class='sb'><span id='dcv_4_38' class='dv'>38&#160;</span>Selepas meninggalkan rumah ibadat, dia masuk ke dalam rumah Simon. Pada masa itu, ibu mentua Simon menderita kerana demam panas, maka mereka meminta Yesus membantu dia. <span id='dcv_4_39' class='dv'>39&#160;</span>Yesus berdiri di sisinya lalu menyembuhkan demamnya. Dengan serta-merta, dia berdiri dan mula melayani mereka.</p></div><div id='p39' class='par'><p class='sb'><span id='dcv_4_40' class='dv'>40&#160;</span>Semasa matahari terbenam, semua orang sakit dibawa kepada Yesus. Dengan meletakkan tangannya ke atas setiap orang, dia telah menyembuhkan pelbagai jenis penyakit. <span id='dcv_4_41' class='dv'>41&#160;</span>Roh-roh jahat juga keluar daripada banyak orang sambil berseru, “Kamu Anak Tuhan.” Tetapi Yesus menegur roh-roh jahat itu dan tidak mengizinkan mereka untuk mengatakan apa-apa kerana mereka tahu bahawa dia ialah Kristus.</p></div><div id='p40' class='par'><p class='sb'><span id='dcv_4_42' class='dv'>42&#160;</span>Semasa matahari terbit, dia beredar dan pergi ke suatu tempat yang sunyi. Jadi orang ramai mula mencari-cari dia. Selepas mereka menemuinya, mereka cuba menghalangnya daripada meninggalkan mereka. <span id='dcv_4_43' class='dv'>43&#160;</span>Tetapi Yesus berkata kepada mereka, “Berita baik tentang Kerajaan Tuhan harus aku khabarkan juga di kota-kota lain, kerana untuk tugas itulah aku diutus.” <span id='dcv_4_44' class='dv'>44&#160;</span>Jadi dia pergi menyebarkan berita baik dalam rumah-rumah ibadat di Yudea.</p></div></div></text>
<text chap="5"><div class='document bible' dir='ltr'><div id='p41' class='par'><p class='sb'><span id='dcv_5_1' class='dc'>5 </span>Pernah sekali, semasa Yesus sedang berdiri di tepi Tasik Genesaret,<a class='fn'></a> orang ramai berasak-asak mengerumuninya untuk mendengar firman Tuhan. <span id='dcv_5_2' class='dv'>2&#160;</span>Dia nampak dua buah perahu di tepi tasik, tetapi nelayan sudah keluar dari perahu dan sedang mencuci jala mereka. <span id='dcv_5_3' class='dv'>3&#160;</span>Dia menaiki salah sebuah perahu, iaitu perahu Simon, dan menyuruh Simon untuk mendayung perahu itu jauh sedikit dari darat. Kemudian, dia duduk dalam perahu lalu mula mengajar orang ramai. <span id='dcv_5_4' class='dv'>4&#160;</span>Setelah Yesus selesai bercakap, dia berkata kepada Simon, “Dayunglah perahu ke tempat yang dalam, dan labuhkanlah jala kamu untuk menangkap ikan.” <span id='dcv_5_5' class='dv'>5&#160;</span>Simon menjawab, “Guru, kami bekerja keras sepanjang malam tetapi tidak dapat menangkap apa-apa pun. Namun, aku akan melabuhkan jala seperti yang Guru suruh.” <span id='dcv_5_6' class='dv'>6&#160;</span>Apabila mereka berbuat demikian, mereka menangkap begitu banyak ikan sehingga jala itu mula koyak. <span id='dcv_5_7' class='dv'>7&#160;</span>Jadi mereka meminta rakan-rakan yang berada dalam sebuah perahu yang lain untuk datang membantu mereka. Kedua-dua perahu mereka diisi penuh dengan ikan sehingga perahu mereka mula tenggelam. <span id='dcv_5_8' class='dv'>8&#160;</span>Apabila Simon Petrus melihat apa yang berlaku, dia berlutut di hadapan Yesus lalu berkata, “Tinggalkanlah aku, Tuan, kerana aku orang yang berdosa.” <span id='dcv_5_9' class='dv'>9&#160;</span>Oleh sebab mereka menangkap begitu banyak ikan, Simon dan orang yang bersamanya berasa sangat kagum. <span id='dcv_5_10' class='dv'>10&#160;</span>Begitu juga dengan Yakobus dan Yohanes, dua orang anak Zebedeus yang merupakan rakan sekerja Simon. Tetapi Yesus berkata kepada Simon, “Janganlah takut. Mulai sekarang kamu akan menjala orang yang hidup.” <span id='dcv_5_11' class='dv'>11&#160;</span>Jadi, mereka membawa perahu ke darat dan meninggalkan segala-galanya lalu mengikut Yesus.</p></div><div id='p42' class='par'><p class='sb'><span id='dcv_5_12' class='dv'>12&#160;</span>Pada suatu masa yang lain, dia berada di sebuah kota. Di situ ada seorang lelaki yang seluruh tubuhnya dijangkiti penyakit kusta. Apabila lelaki itu nampak Yesus, dia sujud kepadanya dan merayu, “Tuan, jika Tuan rela, Tuan dapat menyembuhkan aku.” <span id='dcv_5_13' class='dv'>13&#160;</span>Yesus menghulurkan tangannya lalu menyentuh lelaki itu sambil berkata, “Aku rela. Sembuhlah!” Dengan serta-merta penyakit kustanya hilang. <span id='dcv_5_14' class='dv'>14&#160;</span>Kemudian Yesus melarang lelaki itu memberitahu sesiapa pun tentang hal tersebut. Dia juga berkata, “Pergilah berjumpa dengan imam, dan persembahkanlah korban mengikut arahan dalam Hukum Musa untuk membuktikan kepada para imam bahawa kamu sudah sembuh.” <span id='dcv_5_15' class='dv'>15&#160;</span>Namun berita tentang Yesus semakin tersebar. Banyak orang berkumpul untuk mendengarnya dan untuk disembuhkan daripada penyakit mereka. <span id='dcv_5_16' class='dv'>16&#160;</span>Tetapi dia sering pergi ke tempat yang sunyi untuk berdoa.</p></div><div id='p43' class='par'><p class='sb'><span id='dcv_5_17' class='dv'>17&#160;</span>Pada suatu hari, semasa Yesus sedang mengajar, terdapat orang Farisi dan guru-guru Hukum yang sedang duduk di situ. Mereka datang dari Yerusalem dan semua pekan di Galilea dan Yudea. Kuasa Yehuwa ada padanya supaya dia dapat menyembuhkan orang. <span id='dcv_5_18' class='dv'>18&#160;</span>Ketika itu, beberapa orang datang sambil mengusung seorang lelaki yang lumpuh. Mereka mencari jalan untuk membawanya ke dalam rumah dan meletakkannya di hadapan Yesus. <span id='dcv_5_19' class='dv'>19&#160;</span>Namun, mereka tidak dapat membawa lelaki itu kepada Yesus kerana terdapat ramai orang di situ. Jadi mereka naik ke atas bumbung lalu menurunkan lelaki itu dengan usungannya di hadapan Yesus. <span id='dcv_5_20' class='dv'>20&#160;</span>Apabila Yesus melihat iman mereka, dia berkata kepada lelaki itu, “Dosamu sudah diampunkan.” <span id='dcv_5_21' class='dv'>21&#160;</span>Kemudian para jurutulis hukum dan orang Farisi mula berbincang sesama sendiri, “Siapakah orang ini yang menghina Tuhan? Tiada seorang pun yang boleh mengampunkan dosa kecuali Tuhan.” <span id='dcv_5_22' class='dv'>22&#160;</span>Yesus tahu apa yang sedang difikirkan mereka. Maka dia berkata, “Mengapakah kamu memikirkan hal-hal sedemikian? <span id='dcv_5_23' class='dv'>23&#160;</span>Manakah yang lebih mudah untuk dikatakan: ‘Dosamu sudah diampunkan,’ atau, ‘Bangunlah dan berjalanlah’? <span id='dcv_5_24' class='dv'>24&#160;</span>Namun, untuk membuktikan kepada kamu bahawa Anak manusia mempunyai kuasa di bumi untuk mengampunkan dosa—” dia berkata kepada orang lumpuh itu, “Aku berkata kepadamu: Bangunlah! Angkatlah usunganmu dan pulanglah.” <span id='dcv_5_25' class='dv'>25&#160;</span>Dengan segera lelaki itu bangun di hadapan mereka, mengangkat usungannya, dan pulang ke rumahnya sambil memuliakan Tuhan. <span id='dcv_5_26' class='dv'>26&#160;</span>Semua orang di situ berasa sangat kagum dan mula memuliakan Tuhan. Mereka berasa takjub lalu berkata, “Sungguh mengagumkan perkara yang kita saksikan hari ini!”</p></div><div id='p44' class='par'><p class='sb'><span id='dcv_5_27' class='dv'>27&#160;</span>Selepas itu, Yesus keluar dan nampak seorang pemungut cukai yang bernama Lewi, yang sedang duduk di tempat memungut cukai. Yesus berkata kepadanya, “Jadilah pengikutku.” <span id='dcv_5_28' class='dv'>28&#160;</span>Lewi pun berdiri, meninggalkan segala-galanya, lalu mengikut Yesus. <span id='dcv_5_29' class='dv'>29&#160;</span>Kemudian Lewi mengadakan jamuan yang besar untuk Yesus di rumahnya. Ramai pemungut cukai dan orang lain makan bersama mereka. <span id='dcv_5_30' class='dv'>30&#160;</span>Maka orang Farisi dan jurutulis hukum daripada golongan mereka mula merungut kepada murid-murid Yesus, “Mengapakah kamu makan dan minum bersama pemungut cukai dan pendosa?” <span id='dcv_5_31' class='dv'>31&#160;</span>Yesus menjawab, “Orang yang memerlukan doktor bukannya orang yang sihat, tetapi orang yang sakit. <span id='dcv_5_32' class='dv'>32&#160;</span>Aku datang bukannya untuk memanggil orang yang alim, tetapi untuk memanggil pendosa supaya mereka bertaubat.”</p></div><div id='p45' class='par'><p class='sb'><span id='dcv_5_33' class='dv'>33&#160;</span>Mereka berkata kepadanya, “Murid-murid Yohanes sering berpuasa dan berdoa dengan bersungguh-sungguh, begitu juga dengan murid-murid orang Farisi. Tetapi murid-muridmu makan dan minum.” <span id='dcv_5_34' class='dv'>34&#160;</span>Yesus menjawab, “Dapatkah kamu menyuruh sahabat-sahabat pengantin lelaki berpuasa semasa pengantin lelaki itu ada bersama mereka? Tentu tidak! <span id='dcv_5_35' class='dv'>35&#160;</span>Namun, masanya akan tiba apabila pengantin lelaki diambil daripada mereka. Pada waktu itulah mereka akan berpuasa.”</p></div><div id='p46' class='par'><p class='sb'><span id='dcv_5_36' class='dv'>36&#160;</span>Dia juga memberi mereka satu perumpamaan: “Tiada orang yang mengambil kain daripada pakaian baru untuk menampal pakaian yang lama. Jika dia berbuat demikian, kain penampal itu akan terkoyak daripada pakaian yang lama. Lagipun, kain penampal daripada pakaian baru tidak padan dengan pakaian lama. <span id='dcv_5_37' class='dv'>37&#160;</span>Tambahan lagi, tiada orang yang menyimpan wain baru dalam kirbat lama. Jika tidak, wain baru akan menyebabkan kirbat pecah, wain akan tumpah, dan kirbat itu pun rosak. <span id='dcv_5_38' class='dv'>38&#160;</span>Sebaliknya, wain baru mesti disimpan dalam kirbat baru. <span id='dcv_5_39' class='dv'>39&#160;</span>Tiada orang yang sudah minum wain lama ingin minum wain baru, kerana dia berkata, ‘Wain lama bagus.’”</p></div></div></text>
<text chap="6"><div class='document bible' dir='ltr'><div id='p47' class='par'><p class='sb'><span id='dcv_6_1' class='dc'>6 </span>Pada suatu hari Sabat, Yesus lalu di ladang gandum. Sambil berjalan, murid-muridnya memetik bulir gandum. Mereka menggosoknya dengan tangan, lalu memakannya. <span id='dcv_6_2' class='dv'>2&#160;</span>Jadi beberapa orang Farisi berkata, “Mengapakah kamu semua melakukan apa yang dilarang pada hari Sabat?” <span id='dcv_6_3' class='dv'>3&#160;</span>Tetapi Yesus berkata kepada mereka, “Belum pernahkah kamu membaca tentang apa yang dilakukan oleh Daud semasa dia dan anak-anak buahnya lapar? <span id='dcv_6_4' class='dv'>4&#160;</span>Tidakkah dia memasuki rumah Tuhan, menerima dan memakan roti yang sudah dipersembahkan kepada Tuhan, lalu memberikan roti itu kepada anak-anak buahnya? Sebenarnya, tiada sesiapa pun yang berhak memakan roti itu kecuali para imam.” <span id='dcv_6_5' class='dv'>5&#160;</span>Kemudian dia berkata kepada mereka, “Anak manusia ialah Tuan yang berkuasa ke atas hari Sabat.”</p></div><div id='p48' class='par'><p class='sb'><span id='dcv_6_6' class='dv'>6&#160;</span>Pada hari Sabat yang lain, dia pergi mengajar di rumah ibadat. Di sana terdapat seorang lelaki yang tangan kanannya lumpuh. <span id='dcv_6_7' class='dv'>7&#160;</span>Para jurutulis hukum dan orang Farisi memperhatikan Yesus dengan teliti untuk melihat sama ada dia akan menyembuhkan orang pada hari Sabat atau tidak. Mereka berbuat demikian kerana ingin mencari alasan untuk menuduhnya. <span id='dcv_6_8' class='dv'>8&#160;</span>Yesus mengetahui apa yang difikirkan mereka. Jadi dia berkata kepada lelaki yang sebelah tangannya lumpuh itu, “Bangunlah dan berdirilah di tengah.” Maka lelaki itu bangun lalu berdiri di situ. <span id='dcv_6_9' class='dv'>9&#160;</span>Kemudian Yesus berkata kepada mereka, “Aku hendak tanya kamu semua: Apakah yang wajar kita lakukan pada hari Sabat? Hal yang baik atau jahat, membunuh atau menyelamatkan nyawa?” <span id='dcv_6_10' class='dv'>10&#160;</span>Dia memandang mereka semua lalu berkata kepada lelaki itu, “Hulurkanlah tanganmu.” Lelaki itu menghulurkan tangannya dan tangannya pun sembuh. <span id='dcv_6_11' class='dv'>11&#160;</span>Tetapi mereka naik berang dan mula berbincang sesama sendiri tentang apa yang hendak dilakukan terhadap Yesus.</p></div><div id='p49' class='par'><p class='sb'><span id='dcv_6_12' class='dv'>12&#160;</span>Pada suatu hari, dia pergi ke gunung untuk berdoa. Dia berdoa kepada Tuhan sepanjang malam. <span id='dcv_6_13' class='dv'>13&#160;</span>Sebaik sahaja hari menjadi terang, dia memanggil murid-muridnya dan memilih 12 orang daripada kalangan mereka lalu menggelar mereka rasul-rasul. <span id='dcv_6_14' class='dv'>14&#160;</span>Mereka terdiri daripada Simon, yang juga dipanggilnya Petrus; Andreas, iaitu saudara kandung Simon; Yakobus; Yohanes; Filipus; Bartolomeus; <span id='dcv_6_15' class='dv'>15&#160;</span>Matius; Tomas; Yakobus anak Alfeus; Simon yang digelar “yang bersemangat”; <span id='dcv_6_16' class='dv'>16&#160;</span>Yudas anak Yakobus; dan Yudas Iskariot yang kemudiannya menjadi pengkhianat.</p></div><div id='p50' class='par'><p class='sb'><span id='dcv_6_17' class='dv'>17&#160;</span>Kemudian Yesus turun dari gunung itu bersama mereka lalu berdiri di tempat yang rata. Di situ ada ramai muridnya dan ramai orang yang datang dari seluruh Yudea, Yerusalem, dan juga kawasan Tirus dan Sidon yang terletak di tepi laut. Mereka datang untuk mendengarnya dan ingin penyakit mereka disembuhkan. <span id='dcv_6_18' class='dv'>18&#160;</span>Bahkan orang yang diganggu roh jahat juga disembuhkan. <span id='dcv_6_19' class='dv'>19&#160;</span>Semua orang ingin menyentuh Yesus, kerana kuasa keluar daripadanya dan menyembuhkan mereka semua.</p></div><div id='p51' class='par'><p class='sb'><span id='dcv_6_20' class='dv'>20&#160;</span>Yesus memandang murid-muridnya dan mula berkata,</p></div><div id='p52' class='par'><p class='sb'>“Berbahagialah kamu yang miskin, kerana Kerajaan Tuhan ialah milik kamu.</p></div><div id='p53' class='par'><p class='sb'><span id='dcv_6_21' class='dv'>21&#160;</span>“Berbahagialah kamu yang sedang kelaparan, kerana kamu akan dikenyangkan.</p></div><div id='p54' class='par'><p class='sb'>“Berbahagialah kamu yang sedang menangis, kerana kamu akan ketawa.</p></div><div id='p55' class='par'><p class='sb'><span id='dcv_6_22' class='dv'>22&#160;</span>“Berbahagialah kamu apabila kamu dibenci, dipulaukan, dihina, dan nama kamu diburukkan kerana Anak manusia. <span id='dcv_6_23' class='dv'>23&#160;</span>Nenek moyang mereka juga memperlakukan nabi-nabi dalam cara yang sama. Jadi hendaklah kamu bersukacita dan melonjak kegirangan, kerana ganjaran kamu besar di syurga.</p></div><div id='p56' class='par'><p class='sb'><span id='dcv_6_24' class='dv'>24&#160;</span>“Tetapi malanglah kamu yang kaya, kerana kamu telah mengecap semua nikmat hidup.</p></div><div id='p57' class='par'><p class='sb'><span id='dcv_6_25' class='dv'>25&#160;</span>“Malanglah kamu yang kenyang sekarang, kerana kamu akan kelaparan.</p></div><div id='p58' class='par'><p class='sb'>“Malanglah kamu yang sedang ketawa, kerana kamu akan merintih dan menangis.</p></div><div id='p59' class='par'><p class='sb'><span id='dcv_6_26' class='dv'>26&#160;</span>“Malanglah kamu jika semua orang memuji kamu, kerana nenek moyang mereka juga memuji nabi-nabi palsu.</p></div><div id='p60' class='par'><p class='sb'><span id='dcv_6_27' class='dv'>27&#160;</span>“Namun aku berkata kepada kamu yang mendengar: Teruslah mengasihi musuhmu dan buatlah apa yang baik terhadap orang yang membenci kamu. <span id='dcv_6_28' class='dv'>28&#160;</span>Berkatilah mereka yang mengutuk kamu, dan berdoalah bagi orang yang menghina kamu. <span id='dcv_6_29' class='dv'>29&#160;</span>Jika seseorang menampar sebelah pipimu, biarlah dia menampar pipi kamu yang sebelah lagi. Jika seseorang mengambil jubah luar kamu, biarlah dia mengambil jubah dalam kamu juga. <span id='dcv_6_30' class='dv'>30&#160;</span>Jika seseorang meminta sesuatu daripada kamu, berikanlah kepadanya, dan jika seseorang mengambil barang-barang kamu, janganlah meminta kembali barang itu.</p></div><div id='p61' class='par'><p class='sb'><span id='dcv_6_31' class='dv'>31&#160;</span>“Apa yang kamu ingin orang lain lakukan untuk kamu, mesti kamu lakukan juga untuk mereka.</p></div><div id='p62' class='par'><p class='sb'><span id='dcv_6_32' class='dv'>32&#160;</span>“Jika kamu hanya mengasihi orang yang mengasihi kamu, patutkah kamu dipuji? Orang berdosa pun mengasihi orang yang mengasihi mereka. <span id='dcv_6_33' class='dv'>33&#160;</span>Jika kamu hanya berbuat baik kepada mereka yang berbuat baik kepada kamu, patutkah kamu dipuji? Orang berdosa pun berbuat demikian. <span id='dcv_6_34' class='dv'>34&#160;</span>Selain itu, jika kamu memberikan pinjaman<a class='fn'></a> kepada seseorang dengan harapan bahawa dia akan membayarnya kembali, patutkah kamu dipuji? Orang berdosa pun memberikan pinjaman kepada orang berdosa dengan harapan bahawa semua pinjaman itu akan dikembalikan. <span id='dcv_6_35' class='dv'>35&#160;</span>Sebaliknya, teruslah mengasihi musuh kamu. Teruslah melakukan apa yang baik, dan teruslah memberikan pinjaman tanpa mengharapkan sebarang balasan. Dengan demikian, kamu akan mendapat ganjaran yang besar dan kamu akan menjadi anak-anak Tuhan Yang Maha Tinggi, kerana Dia baik hati bahkan terhadap orang yang tidak tahu bersyukur dan orang yang jahat. <span id='dcv_6_36' class='dv'>36&#160;</span>Teruslah berbelas kasihan sebagaimana Bapa kamu berbelas kasihan.</p></div><div id='p63' class='par'><p class='sb'><span id='dcv_6_37' class='dv'>37&#160;</span>“Jangan lagi menghakimi orang lain supaya kamu tidak dihakimi, dan jangan lagi mengecam orang lain supaya kamu tidak dikecam. Teruslah mengampuni orang lain supaya kamu diampuni. <span id='dcv_6_38' class='dv'>38&#160;</span>Amalkanlah tabiat memberi dan orang lain juga akan memberi kepada kamu. Dengan murah hati, mereka akan mencurahkan pemberian yang dipadatkan dan digoncang-goncang sehingga berlimpah-limpah dalam lipatan jubahmu. Sukatan yang kamu gunakan untuk orang, juga akan digunakan untuk kamu.”</p></div><div id='p64' class='par'><p class='sb'><span id='dcv_6_39' class='dv'>39&#160;</span>Kemudian Yesus menceritakan satu perumpamaan kepada mereka: “Bagaimanakah orang buta dapat memimpin orang buta? Kedua-duanya akan jatuh ke dalam lubang, bukan? <span id='dcv_6_40' class='dv'>40&#160;</span>Tidak ada murid yang lebih besar daripada gurunya, tetapi setiap orang yang diajar dengan sempurna akan menjadi seperti gurunya. <span id='dcv_6_41' class='dv'>41&#160;</span>Jadi, mengapakah kamu melihat jerami di dalam mata saudaramu tetapi tidak melihat kayu balak di dalam matamu sendiri? <span id='dcv_6_42' class='dv'>42&#160;</span>Bagaimanakah kamu dapat berkata kepada saudara kamu, ‘Saudara, biarlah aku mengeluarkan jerami dari matamu,’ sedangkan kayu balak di dalam matamu sendiri tidak kamu lihat? Hai orang yang bermuka dua! Keluarkanlah dahulu kayu balak dari matamu sendiri, kemudian barulah kamu dapat melihat dengan jelas bagaimana untuk mengeluarkan jerami dari mata saudaramu.</p></div><div id='p65' class='par'><p class='sb'><span id='dcv_6_43' class='dv'>43&#160;</span>“Pokok yang baik tidak akan menghasilkan buah yang buruk, dan pokok yang buruk tidak akan menghasilkan buah yang baik. <span id='dcv_6_44' class='dv'>44&#160;</span>Setiap pokok dikenal daripada buahnya. Sebagai contoh, orang tidak dapat mengumpulkan buah ara ataupun buah anggur daripada tumbuhan berduri. <span id='dcv_6_45' class='dv'>45&#160;</span>Orang yang baik menyimpan apa yang baik di dalam hati. Oleh itu mereka mengucapkan kata-kata yang baik. Orang yang jahat menyimpan apa yang jahat di dalam hati. Oleh itu mereka mengucapkan kata-kata yang jahat. Apa yang melimpah dalam hati, itulah yang akan diucapkan oleh mulut.</p></div><div id='p66' class='par'><p class='sb'><span id='dcv_6_46' class='dv'>46&#160;</span>“Mengapakah kamu memanggil aku, ‘Tuan! Tuan!’ tetapi tidak menurut kata-kataku? <span id='dcv_6_47' class='dv'>47&#160;</span>Beginilah keadaan setiap orang yang datang kepadaku dan mendengar kata-kataku serta menurutnya: <span id='dcv_6_48' class='dv'>48&#160;</span>Dia adalah seperti seorang lelaki yang mahu membina sebuah rumah. Dia menggali lubang yang dalam lalu meletakkan asas rumahnya di atas batu. Maka apabila banjir melanda dan air sungai menghempas rumahnya, rumahnya tetap teguh kerana dibina dengan baik. <span id='dcv_6_49' class='dv'>49&#160;</span>Sebaliknya, sesiapa yang mendengar kata-kataku tetapi tidak melakukan apa-apa adalah seperti seorang lelaki yang membina sebuah rumah tanpa asas. Semasa air sungai menghempas rumahnya, rumahnya segera roboh. Alangkah dahsyatnya kerosakan rumah itu!”</p></div></div></text>
<text chap="7"><div class='document bible' dir='ltr'><div id='p67' class='par'><p class='sb'><span id='dcv_7_1' class='dc'>7 </span>Setelah Yesus selesai mengatakan semua ini kepada orang ramai, dia pergi ke Kapernaum. <span id='dcv_7_2' class='dv'>2&#160;</span>Di situ, ada seorang pegawai tentera yang mempunyai seorang hamba yang sangat disayanginya. Hamba itu sakit tenat dan hampir meninggal. <span id='dcv_7_3' class='dv'>3&#160;</span>Semasa pegawai itu mendengar tentang Yesus, dia mengutus para pemimpin orang Yahudi kepada Yesus untuk memintanya datang dan menyembuhkan hambanya. <span id='dcv_7_4' class='dv'>4&#160;</span>Mereka datang kepada Yesus dan mula merayunya dengan bersungguh-sungguh, “Guru, dia layak mendapat bantuanmu <span id='dcv_7_5' class='dv'>5&#160;</span>kerana dia mengasihi bangsa kita dan membina rumah ibadat di sini.” <span id='dcv_7_6' class='dv'>6&#160;</span>Maka Yesus pergi bersama mereka. Tetapi semasa dia hampir tiba, pegawai tersebut menghantar sahabat-sahabatnya untuk berkata kepadanya, “Tuan, usahlah datang ke rumahku, kerana aku tidak layak menyambut Tuan ke dalam rumahku. <span id='dcv_7_7' class='dv'>7&#160;</span>Itulah sebabnya aku tidak datang dan berjumpa dengan Tuan. Perintahkanlah sahaja, tentu hambaku akan sembuh. <span id='dcv_7_8' class='dv'>8&#160;</span>Aku pun menurut perintah orang lain dan aku juga mempunyai askar-askar yang menurut perintahku. Semasa aku menyuruh seorang askar, ‘Pergilah!’ dia pun pergi. Apabila aku menyuruh askar lain, ‘Datanglah!’ dia pun datang. Apabila aku menyuruh hambaku, ‘Buatlah ini!’ dia pun melakukannya.” <span id='dcv_7_9' class='dv'>9&#160;</span>Yesus kagum semasa mendengar kata-katanya lalu berpaling untuk memberitahu orang ramai yang mengikutnya, “Aku berkata kepada kamu: Bahkan di Israel pun aku belum pernah menjumpai sesiapa yang mempunyai iman sebesar iman orang ini.” <span id='dcv_7_10' class='dv'>10&#160;</span>Ketika orang yang dihantar itu pulang ke rumah pegawai tersebut, mereka mendapati hamba itu sudah sembuh.</p></div><div id='p68' class='par'><p class='sb'><span id='dcv_7_11' class='dv'>11&#160;</span>Tidak lama kemudian, Yesus pergi ke sebuah kota yang dipanggil Nain. Murid-muridnya dan sekumpulan besar orang pergi bersamanya. <span id='dcv_7_12' class='dv'>12&#160;</span>Semasa dia hampir tiba di pintu gerbang kota itu, ada orang mengusung mayat seorang lelaki keluar. Dia ialah anak lelaki tunggal seorang balu. Ramai orang dari kota itu menemani ibunya. <span id='dcv_7_13' class='dv'>13&#160;</span>Semasa Tuan Yesus melihat wanita itu, dia berasa kasihan terhadapnya lalu berkata, “Janganlah menangis.” <span id='dcv_7_14' class='dv'>14&#160;</span>Seterusnya, dia menghampiri dan menyentuh usungan itu, lalu para pengusung berhenti. Yesus berkata, “Hai lelaki muda, aku menyuruhmu: Bangunlah!” <span id='dcv_7_15' class='dv'>15&#160;</span>Lelaki yang mati itu pun duduk dan mula bercakap. Kemudian, Yesus menyerahkan lelaki tersebut kepada ibunya. <span id='dcv_7_16' class='dv'>16&#160;</span>Semua orang di situ berasa takut dan mula memuliakan Tuhan dengan berkata, “Seorang nabi yang agung telah muncul dalam kalangan kita,” dan, “Tuhan berbelas kasihan terhadap umat-Nya.” <span id='dcv_7_17' class='dv'>17&#160;</span>Maka berita tentang Yesus tersebar ke seluruh Yudea dan semua kawasan di sekitarnya.</p></div><div id='p69' class='par'><p class='sb'><span id='dcv_7_18' class='dv'>18&#160;</span>Murid-murid Yohanes melaporkan semua hal ini kepada Yohanes. <span id='dcv_7_19' class='dv'>19&#160;</span>Maka Yohanes memanggil dua orang muridnya dan mengutus mereka untuk bertanya kepada Tuan Yesus, “Adakah Guru merupakan Dia Yang Akan Datang, atau adakah kami harus menantikan seorang yang lain?” <span id='dcv_7_20' class='dv'>20&#160;</span>Apabila mereka berjumpa dengannya, mereka pun berkata, “Yohanes Pembaptis mengutus kami untuk bertanya kepada Guru, ‘Adakah Guru merupakan Dia Yang Akan Datang, atau adakah kami harus menantikan seorang yang lain?’” <span id='dcv_7_21' class='dv'>21&#160;</span>Pada masa itu, Yesus menyembuhkan ramai orang yang kurang sihat dan yang sakit teruk. Dia juga mengusir roh jahat dan menyembuhkan ramai orang buta supaya mereka dapat melihat. <span id='dcv_7_22' class='dv'>22&#160;</span>Maka dia berkata kepada mereka, “Pergilah kepada Yohanes dan laporkanlah apa yang kamu lihat dan dengar: Orang buta dapat melihat, orang tempang dapat berjalan, pesakit kusta disembuhkan, orang tuli dapat mendengar, orang mati dibangkitkan, dan berita baik sedang dikhabarkan kepada orang miskin. <span id='dcv_7_23' class='dv'>23&#160;</span>Berbahagialah orang yang percaya kepadaku tanpa ragu-ragu.”<a class='fn'></a></p></div><div id='p70' class='par'><p class='sb'><span id='dcv_7_24' class='dv'>24&#160;</span>Selepas murid-murid Yohanes beredar, Yesus bertanya kepada orang ramai tentang Yohanes, “Semasa kamu ke padang belantara, apakah yang mahu kamu lihat? Rumput yang ditiup angin? <span id='dcv_7_25' class='dv'>25&#160;</span>Jika tidak, apakah yang mahu kamu lihat? Seseorang yang berpakaian mewah? Orang yang berpakaian mahal dan hidup mewah berada di istana. <span id='dcv_7_26' class='dv'>26&#160;</span>Sebenarnya, apakah tujuan kamu keluar? Untuk melihat seorang nabi? Ya, sesungguhnya Yohanes jauh lebih besar daripada seorang nabi. <span id='dcv_7_27' class='dv'>27&#160;</span>Mengenai dia, ada tertulis, ‘Lihatlah! Aku akan menghantar utusan-Ku di hadapanmu. Dia akan membuka jalan bagimu.’ <span id='dcv_7_28' class='dv'>28&#160;</span>Aku berkata kepada kamu: Antara orang yang dilahirkan, tiada yang lebih besar daripada Yohanes. Namun, orang yang berkedudukan rendah dalam Kerajaan Tuhan lebih besar daripadanya.” <span id='dcv_7_29' class='dv'>29&#160;</span>(Semasa orang ramai dan pemungut cukai mendengar kata-kata ini, mereka mengisytiharkan keadilan Tuhan kerana mereka telah dibaptis oleh Yohanes. <span id='dcv_7_30' class='dv'>30&#160;</span>Namun, orang Farisi dan orang yang arif dalam Hukum tidak mempedulikan arahan<a class='fn'></a> yang diberikan oleh Tuhan kepada mereka kerana mereka belum dibaptis oleh Yohanes.)</p></div><div id='p71' class='par'><p class='sb'><span id='dcv_7_31' class='dv'>31&#160;</span>Yesus menyambung, “Dengan siapakah dapat aku bandingkan generasi ini? Mereka seperti siapa? <span id='dcv_7_32' class='dv'>32&#160;</span>Mereka seperti kanak-kanak yang duduk di tempat awam<a class='fn'></a> sambil berseru kepada satu sama lain, ‘Kami meniup seruling untuk kamu, tetapi kamu tidak menari; kami meratap, tetapi kamu tidak menangis.’ <span id='dcv_7_33' class='dv'>33&#160;</span>Semasa Yohanes Pembaptis datang, dia tidak makan roti ataupun minum wain. Namun kamu berkata, ‘Dia kena rasuk roh jahat.’ <span id='dcv_7_34' class='dv'>34&#160;</span>Semasa Anak manusia datang, dia makan dan minum. Tetapi kamu berkata, ‘Lihatlah orang ini! Dia gelojoh, pemabuk, dan bersahabat dengan pemungut cukai dan pendosa!’ <span id='dcv_7_35' class='dv'>35&#160;</span>Meskipun demikian, kebijaksanaan seseorang dibuktikan benar oleh perbuatannya.”<a class='fn'></a></p></div><div id='p72' class='par'><p class='sb'><span id='dcv_7_36' class='dv'>36&#160;</span>Ada seorang Farisi yang asyik menjemput Yesus untuk makan bersamanya. Maka dia pergi ke rumah orang Farisi itu lalu duduk dan makan di meja. <span id='dcv_7_37' class='dv'>37&#160;</span>Dalam kota itu, terdapat seorang wanita yang dikenali ramai kerana dia hidup dalam dosa. Apabila wanita itu mendapat tahu bahawa Yesus sedang makan di rumah orang Farisi itu, dia membawa sebuah botol<a class='fn'></a> berisi minyak wangi <span id='dcv_7_38' class='dv'>38&#160;</span>dan berlutut dekat kaki Yesus. Wanita itu mula menangis dan membasahi kaki Yesus dengan air matanya. Kemudian dia menggunakan rambutnya untuk mengeringkan kaki Yesus. Dia juga mencium kaki Yesus dan menuangkan minyak wangi pada kakinya. <span id='dcv_7_39' class='dv'>39&#160;</span>Orang Farisi yang menjemput Yesus ke rumahnya melihat perkara ini dan berkata dalam hati, “Jika lelaki ini benar-benar seorang nabi, pasti dia tahu siapa yang menyentuhnya. Tidakkah dia tahu bahawa wanita itu hidup dalam dosa?” <span id='dcv_7_40' class='dv'>40&#160;</span>Yesus tahu apa yang difikirkannya lalu dia berkata, “Simon, ada sesuatu yang hendak aku katakan kepadamu.” Simon menjawab, “Katakanlah Guru!”</p></div><div id='p73' class='par'><p class='sb'><span id='dcv_7_41' class='dv'>41&#160;</span>“Ada dua orang yang meminjam wang daripada seorang lelaki. Seorang berhutang 500 denari<a class='fn'></a> dan seorang lagi berhutang 50 denari. <span id='dcv_7_42' class='dv'>42&#160;</span>Apabila mereka tidak mampu melangsaikan hutang, lelaki itu mengampuni mereka dengan rela hati. Jadi, siapakah antara dua orang itu yang akan lebih mengasihinya?” <span id='dcv_7_43' class='dv'>43&#160;</span>Simon menjawab, “Pada pendapatku, lelaki yang hutangnya lebih banyak.” Yesus berkata kepadanya, “Betul jawapanmu.” <span id='dcv_7_44' class='dv'>44&#160;</span>Kemudian Yesus berpaling kepada wanita itu dan berkata kepada Simon, “Adakah kamu nampak wanita ini? Semasa aku masuk ke dalam rumahmu, kamu tidak menyediakan air untuk membasuh kakiku, tetapi wanita ini membasahi kakiku dengan air matanya dan mengeringkan kakiku dengan rambutnya. <span id='dcv_7_45' class='dv'>45&#160;</span>Kamu tidak menyambutku dengan ciuman, tetapi wanita ini tidak henti-henti mencium kakiku sejak aku masuk. <span id='dcv_7_46' class='dv'>46&#160;</span>Kamu tidak menuangkan minyak pada kepalaku, tetapi wanita ini menuangkan minyak wangi pada kakiku. <span id='dcv_7_47' class='dv'>47&#160;</span>Oleh itu, aku berkata kepadamu: Walaupun dosa wanita ini banyak,<a class='fn'></a> dosanya sudah diampunkan. Maka, kasih yang ditunjukkannya pun banyak.” <span id='dcv_7_48' class='dv'>48&#160;</span>Kemudian dia berkata kepada wanita itu, “Dosamu sudah diampunkan.” <span id='dcv_7_49' class='dv'>49&#160;</span>Orang yang duduk dan makan bersamanya di meja mula berkata sesama sendiri, “Siapakah orang ini yang dapat mengampunkan dosa?” <span id='dcv_7_50' class='dv'>50&#160;</span>Tetapi dia berkata kepada wanita itu, “Kamu diselamatkan kerana imanmu. Pergilah dengan sejahtera.”</p></div></div></text>
<text chap="8"><div class='document bible' dir='ltr'><div id='p74' class='par'><p class='sb'><span id='dcv_8_1' class='dc'>8 </span>Tidak lama kemudian, Yesus pergi dari kota ke kota dan dari pekan ke pekan untuk menyebarkan berita baik tentang Kerajaan Tuhan. Dia pergi bersama 12 orang rasulnya <span id='dcv_8_2' class='dv'>2&#160;</span>dan beberapa orang wanita yang telah dibebaskan daripada roh-roh jahat dan disembuhkan daripada penyakit. Antara mereka termasuk Maria yang dipanggil Magdalena, yang telah dibebaskan daripada tujuh roh jahat; <span id='dcv_8_3' class='dv'>3&#160;</span>Yohana, iaitu isteri kepada pengurus rumah tangga Herodes yang bernama Khuza; Susana; dan banyak lagi wanita lain. Mereka semua menggunakan harta milik mereka untuk menolong Yesus dan rasul-rasulnya.</p></div><div id='p75' class='par'><p class='sb'><span id='dcv_8_4' class='dv'>4&#160;</span>Pada masa itu, ada sekumpulan besar orang yang berhimpun, dan ada orang dari pelbagai kota yang datang kepada Yesus. Maka dia menceritakan satu perumpamaan: <span id='dcv_8_5' class='dv'>5&#160;</span>“Seorang petani keluar untuk menabur benih. Semasa dia menabur benih, ada benih yang jatuh di jalan lalu dipijak-pijak orang dan dimakan burung di langit. <span id='dcv_8_6' class='dv'>6&#160;</span>Ada juga benih yang jatuh di atas batu. Selepas bertunas, tanaman itu layu kerana tidak mendapat air. <span id='dcv_8_7' class='dv'>7&#160;</span>Benih lain pula jatuh di antara semak berduri. Semak berduri yang tumbuh bersama-samanya membantutkan tumbuhan tersebut. <span id='dcv_8_8' class='dv'>8&#160;</span>Ada juga benih yang jatuh atas tanah yang subur. Selepas bertunas, tanaman itu menghasilkan buah 100 kali ganda.” Selepas Yesus memberitahu hal-hal ini, dia berseru, “Hendaklah orang yang bertelinga, mendengar dengan teliti.”</p></div><div id='p76' class='par'><p class='sb'><span id='dcv_8_9' class='dv'>9&#160;</span>Tetapi murid-muridnya bertanya kepadanya makna perumpamaan itu. <span id='dcv_8_10' class='dv'>10&#160;</span>Maka dia berkata, “Tuhan sudah mengizinkan kamu untuk memahami rahsia suci tentang Kerajaan Tuhan. Tetapi orang lain dapat mendengar perumpamaan sahaja. Dengan ini, walaupun mereka melihat, mereka tidak dapat nampak, dan walaupun mereka mendengar, mereka tidak dapat faham. <span id='dcv_8_11' class='dv'>11&#160;</span>Inilah makna perumpamaan itu: Benih itu ialah firman Tuhan. <span id='dcv_8_12' class='dv'>12&#160;</span>Benih yang jatuh di jalan ialah orang yang mendengar firman Tuhan, tetapi kemudian Iblis datang dan merampas firman yang ditanam dalam hati mereka supaya mereka tidak percaya dan tidak diselamatkan. <span id='dcv_8_13' class='dv'>13&#160;</span>Benih yang jatuh di atas batu ialah orang yang mendengar firman Tuhan dan menyambutnya dengan sukacita. Tetapi firman itu tidak berakar dalam hati mereka. Mereka percaya untuk seketika, tetapi semasa ditimpa cubaan, mereka tidak lagi percaya. <span id='dcv_8_14' class='dv'>14&#160;</span>Benih yang jatuh di semak berduri ialah orang yang mendengar firman itu, tetapi perhatian mereka disimpangkan oleh kekhuatiran, kekayaan, dan pelbagai nikmat dalam hidup ini. Akibatnya, firman itu terbantut sama sekali dan tidak menghasilkan buah yang matang. <span id='dcv_8_15' class='dv'>15&#160;</span>Benih yang jatuh di tanah yang subur pula ialah orang yang memiliki hati yang baik dan jujur. Setelah mendengar firman itu, mereka menyimpannya di hati dan membuahkan hasil dengan tabah.</p></div><div id='p77' class='par'><p class='sb'><span id='dcv_8_16' class='dv'>16&#160;</span>“Tiada sesiapa pun yang akan menyalakan pelita lalu menutupinya dengan bekas atau meletakkannya di bawah katil. Sebaliknya, pelita itu diletakkan di atas kaki pelita agar orang yang masuk dapat melihat cahayanya. <span id='dcv_8_17' class='dv'>17&#160;</span>Apa sahaja yang tertutup akan menjadi nyata, dan apa sahaja yang disembunyikan dengan cermat akan diketahui dan didedahkan. <span id='dcv_8_18' class='dv'>18&#160;</span>Oleh itu, perhatikanlah cara kamu mendengar kerana sesiapa yang memiliki pengertian akan diberikan lebih banyak pengertian. Tetapi bagi sesiapa yang tidak berpengertian, bahkan sedikit pengertian yang disangkanya ada padanya pun akan diambil daripadanya.”</p></div><div id='p78' class='par'><p class='sb'><span id='dcv_8_19' class='dv'>19&#160;</span>Ketika itu, ibu dan adik-adik lelaki Yesus datang kepadanya, tetapi mereka tidak dapat menghampirinya kerana orang di situ terlalu ramai. <span id='dcv_8_20' class='dv'>20&#160;</span>Jadi, ada orang memberitahunya, “Ibu dan adik-adik Guru sedang berdiri di luar dan ingin berjumpa dengan Guru.” <span id='dcv_8_21' class='dv'>21&#160;</span>Tetapi dia berkata kepada mereka, “Ibuku dan adik-adikku ialah orang yang mendengar firman Tuhan dan melakukannya.”</p></div><div id='p79' class='par'><p class='sb'><span id='dcv_8_22' class='dv'>22&#160;</span>Pada suatu hari, dia dan murid-muridnya menaiki sebuah perahu. Dia berkata kepada mereka, “Marilah kita menyeberangi tasik.” Maka mereka pun bertolak. <span id='dcv_8_23' class='dv'>23&#160;</span>Semasa mereka belayar, Yesus tertidur. Tiba-tiba, angin ribut yang kencang melanda tasik itu. Perahu itu mula dipenuhi air sehingga mereka berada dalam bahaya. <span id='dcv_8_24' class='dv'>24&#160;</span>Oleh itu mereka pergi membangunkannya dan berkata, “Guru! Guru! Kami hampir mati!” Maka dia bangun lalu menegur angin dan air yang bergelora. Kemudian ribut itu pun reda dan keadaan menjadi tenang semula. <span id='dcv_8_25' class='dv'>25&#160;</span>Kemudian dia berkata kepada mereka, “Di manakah iman kamu?” Tetapi mereka diselubungi rasa takut dan kagum. Mereka berkata kepada satu sama lain, “Siapakah sebenarnya orang ini? Angin dan air pun mematuhinya.”</p></div><div id='p80' class='par'><p class='sb'><span id='dcv_8_26' class='dv'>26&#160;</span>Selepas itu, mereka mendarat di kawasan Gerasa, yang terletak di seberang Galilea. <span id='dcv_8_27' class='dv'>27&#160;</span>Semasa Yesus naik ke darat, seorang lelaki dari kota berhampiran yang dirasuk roh-roh jahat berjalan ke arahnya. Sudah lama dia tidak berpakaian. Dia juga tidak tinggal di rumah tetapi tinggal di kawasan kubur. <span id='dcv_8_28' class='dv'>28&#160;</span>Apabila dia nampak Yesus, dia menjerit lalu bersujud di hadapannya dan berseru dengan suara yang lantang, “Hai Yesus, Anak Tuhan Yang Maha Tinggi! Apa kena-mengena aku dengan kamu? Aku merayu kepadamu, janganlah seksa aku.” <span id='dcv_8_29' class='dv'>29&#160;</span>(Hal ini demikian kerana Yesus telah memberikan perintah kepada roh-roh jahat untuk keluar daripada lelaki itu. Sudah banyak kali<a class='fn'></a> mereka menguasai lelaki tersebut, dan sudah banyak kali orang mengawasi dia selepas merantai tangannya dan membelenggu kakinya. Tetapi dia memutuskan rantai dan belenggu itu lalu melarikan diri ke tempat-tempat yang sunyi di bawah pengaruh roh-roh jahat.) <span id='dcv_8_30' class='dv'>30&#160;</span>Yesus bertanya kepadanya, “Siapakah nama kamu?” Dia menjawab, “Namaku Legiun,”<a class='fn'></a> kerana dia telah dirasuk banyak roh jahat. <span id='dcv_8_31' class='dv'>31&#160;</span>Roh-roh itu merayu berkali-kali agar Yesus tidak menghalau mereka ke jurang yang dalam.<a class='fn'></a> <span id='dcv_8_32' class='dv'>32&#160;</span>Ketika itu ada banyak babi yang sedang makan di gunung. Roh-roh jahat itu merayu supaya Yesus mengizinkan mereka masuk ke dalam babi-babi itu. Apabila Yesus mengizinkan mereka berbuat demikian, <span id='dcv_8_33' class='dv'>33&#160;</span>mereka keluar daripada lelaki tersebut dan masuk ke dalam babi-babi itu. Kemudian, semua babi itu meluru ke arah tebing curam dan terjun ke dalam tasik lalu mati lemas. <span id='dcv_8_34' class='dv'>34&#160;</span>Apabila orang yang menjaga kawanan babi itu nampak apa yang berlaku, mereka melarikan diri dan melaporkan hal itu di kota dan di desa.</p></div><div id='p81' class='par'><p class='sb'><span id='dcv_8_35' class='dv'>35&#160;</span>Maka orang ramai pun pergi untuk melihat apa yang terjadi. Mereka datang kepada Yesus dan nampak lelaki yang sudah dibebaskan daripada roh-roh jahat itu. Mereka semua menjadi takut semasa melihatnya sudah berpakaian, berfikiran waras, dan sedang duduk dekat kaki Yesus. <span id='dcv_8_36' class='dv'>36&#160;</span>Orang yang telah menyaksikan kejadian itu memberitahu mereka bagaimana lelaki yang dirasuk roh-roh jahat tersebut disembuhkan. <span id='dcv_8_37' class='dv'>37&#160;</span>Lalu ramai penduduk kawasan Gerasa memohon supaya Yesus meninggalkan tempat itu kerana mereka dicengkam rasa takut. Oleh itu Yesus menaiki perahu lalu pergi dari situ. <span id='dcv_8_38' class='dv'>38&#160;</span>Lelaki yang dibebaskan daripada roh-roh jahat itu asyik merayu supaya dia dibenarkan mengikut Yesus. Tetapi Yesus menyuruh lelaki itu pergi dengan berkata, <span id='dcv_8_39' class='dv'>39&#160;</span>“Pulanglah dan beritahulah orang segala yang telah dilakukan oleh Tuhan untukmu.” Maka dia pergi ke seluruh kota dan menceritakan hal-hal yang telah dilakukan oleh Yesus untuknya.</p></div><div id='p82' class='par'><p class='sb'><span id='dcv_8_40' class='dv'>40&#160;</span>Semasa Yesus kembali, orang ramai menyambut dia dengan ramah kerana mereka sedang menanti-nantikannya. <span id='dcv_8_41' class='dv'>41&#160;</span>Pada masa itu, seorang ketua rumah ibadat yang bernama Yairus datang kepadanya. Dia bersujud di depan kaki Yesus dan merayu supaya Yesus pergi ke rumahnya <span id='dcv_8_42' class='dv'>42&#160;</span>kerana anak perempuannya yang tunggal, yang berumur kira-kira 12 tahun, hampir meninggal.</p></div><div id='p83' class='par'><p class='sb'>Semasa Yesus berjalan ke situ, dia dihimpit oleh ramai orang. <span id='dcv_8_43' class='dv'>43&#160;</span>Di situ ada seorang wanita yang menderita masalah pendarahan selama 12 tahun dan tidak dapat disembuhkan oleh sesiapa pun. <span id='dcv_8_44' class='dv'>44&#160;</span>Wanita itu menghampiri Yesus dari belakang dan menyentuh hujung jubah luarnya, lalu pendarahannya berhenti dengan serta-merta. <span id='dcv_8_45' class='dv'>45&#160;</span>Maka Yesus bertanya, “Siapakah yang menyentuh aku?” Memandangkan tiada orang yang mengaku, Petrus berkata, “Guru, orang ramai sedang berasak-asak dan menghimpit Guru.” <span id='dcv_8_46' class='dv'>46&#160;</span>Tetapi Yesus berkata, “Ada orang yang menyentuh aku kerana aku sedar bahawa kuasa telah keluar daripada aku.” <span id='dcv_8_47' class='dv'>47&#160;</span>Wanita itu sedar bahawa perbuatannya sudah diketahui oleh Yesus. Dengan gementar, dia bersujud di depan Yesus dan memberitahu semua orang mengapa dia menyentuh Yesus dan bagaimana dia disembuhkan dalam sekelip mata. <span id='dcv_8_48' class='dv'>48&#160;</span>Tetapi Yesus berkata kepada wanita itu, “Hai anakku! Kamu sembuh kerana kamu beriman. Pergilah dengan damai.”</p></div><div id='p84' class='par'><p class='sb'><span id='dcv_8_49' class='dv'>49&#160;</span>Semasa Yesus sedang bercakap, seorang lelaki dari rumah Yairus datang dan berkata, “Anak perempuan tuan sudah mati! Usahlah menyusahkan Guru lagi.” <span id='dcv_8_50' class='dv'>50&#160;</span>Yesus terdengar kata-katanya dan berkata kepada Yairus, “Janganlah bimbang. Berimanlah dan anakmu akan diselamatkan.” <span id='dcv_8_51' class='dv'>51&#160;</span>Apabila dia tiba di rumah itu, dia tidak mengizinkan sesiapa pun untuk masuk dengannya kecuali Petrus, Yohanes, Yakobus, dan ibu bapa gadis itu. <span id='dcv_8_52' class='dv'>52&#160;</span>Memandangkan semua orang sedang menangis dan memukul dada dengan sedih, dia berkata, “Janganlah menangis. Gadis kecil ini tidak mati, dia hanya tidur.” <span id='dcv_8_53' class='dv'>53&#160;</span>Mereka pun mentertawakannya kerana mereka tahu bahawa gadis itu sudah meninggal. <span id='dcv_8_54' class='dv'>54&#160;</span>Tetapi dia memegang tangan gadis itu dan berkata, “Anak kecil, bangunlah!” <span id='dcv_8_55' class='dv'>55&#160;</span>Nyawa<a class='fn'></a> anak itu kembali dan pada saat itu juga dia bangun. Lalu Yesus menyuruh orang untuk memberikan makanan kepada anak itu. <span id='dcv_8_56' class='dv'>56&#160;</span>Ibu bapanya tidak dapat mengawal perasaan kerana mereka terlalu gembira. Namun Yesus melarang mereka memberitahu sesiapa pun tentang apa yang telah berlaku.</p></div></div></text>
<text chap="9"><div class='document bible' dir='ltr'><div id='p85' class='par'><p class='sb'><span id='dcv_9_1' class='dc'>9 </span>Kemudian Yesus memanggil 12 orang rasulnya dan memberi mereka kuasa untuk mengusir semua roh jahat dan menyembuhkan penyakit. <span id='dcv_9_2' class='dv'>2&#160;</span>Selepas itu, dia mengutus mereka untuk menyebarkan berita tentang Kerajaan Tuhan dan menyembuhkan orang. <span id='dcv_9_3' class='dv'>3&#160;</span>Dia berkata kepada mereka, “Janganlah membawa apa-apa untuk perjalanan kamu. Janganlah membawa tongkat, beg makanan, roti, wang perak, ataupun dua helai baju. <span id='dcv_9_4' class='dv'>4&#160;</span>Setiap kali kamu memasuki sebuah rumah, tinggallah di sana sehingga kamu meninggalkan tempat itu. <span id='dcv_9_5' class='dv'>5&#160;</span>Jika orang dalam sesebuah kota tidak menerima kamu, kebaskanlah debu daripada kaki kamu semasa kamu beredar sebagai amaran kepada mereka.” <span id='dcv_9_6' class='dv'>6&#160;</span>Mereka pun bertolak dan pergi dari pekan ke pekan di seluruh kawasan itu. Mereka menghebahkan berita baik dan menyembuhkan orang di mana-mana sahaja.&#160;&#160;</p></div><div id='p86' class='par'><p class='sb'><span id='dcv_9_7' class='dv'>7&#160;</span>Ketika itu, Herodes,<a class='fn'></a> pemerintah daerah itu, mendengar tentang segala peristiwa yang sedang berlaku. Dia sangat bingung kerana ada orang yang mengatakan bahawa Yohanes telah dibangkitkan daripada kematian. <span id='dcv_9_8' class='dv'>8&#160;</span>Tambahan lagi, ada yang mengatakan bahawa Elia telah muncul, dan yang lain pula mengatakan bahawa seorang nabi dahulukala telah dibangkitkan. <span id='dcv_9_9' class='dv'>9&#160;</span>Herodes berkata, “Beta telah mengarahkan agar kepala Yohanes dipancung. Jadi siapakah orang ini? Beta sudah mendengar banyak perkara tentang dia.” Maka dia ingin berjumpa dengan Yesus.</p></div><div id='p87' class='par'><p class='sb'><span id='dcv_9_10' class='dv'>10&#160;</span>Apabila rasul-rasul kembali, mereka melaporkan kepada Yesus segala yang sudah dilakukan oleh mereka. Dia pun membawa mereka ke sebuah kota yang bernama Betsaida supaya mereka dapat bersendirian. <span id='dcv_9_11' class='dv'>11&#160;</span>Tetapi orang ramai mendapat tahu tentang hal ini dan mengikutnya. Yesus menyambut mereka dengan ramah dan mula bercakap kepada mereka tentang Kerajaan Tuhan. Dia juga menyembuhkan orang yang sakit. <span id='dcv_9_12' class='dv'>12&#160;</span>Apabila hari mula senja, 12 orang rasul itu datang kepada Yesus dan berkata, “Tempat ini terpencil. Jadi suruhlah orang ramai pergi agar mereka dapat mencari penginapan dan membeli makanan di desa dan pekan yang berhampiran.” <span id='dcv_9_13' class='dv'>13&#160;</span>Tetapi dia berkata, “Kamu berilah mereka makanan.” Mereka berkata, “Kami hanya mempunyai lima ketul roti dan dua ekor ikan. Perlukah kami pergi dan membeli makanan untuk semua orang itu?” <span id='dcv_9_14' class='dv'>14&#160;</span>Ada kira-kira 5,000 orang lelaki di situ, jadi Yesus berkata kepada murid-muridnya, “Suruhlah mereka duduk secara berkumpulan, kira-kira 50 orang dalam setiap kumpulan.” <span id='dcv_9_15' class='dv'>15&#160;</span>Mereka mengikut arahannya dan menyuruh semua orang duduk. <span id='dcv_9_16' class='dv'>16&#160;</span>Selepas itu, Yesus mengambil lima ketul roti dan dua ekor ikan itu lalu menengadah ke langit dan mengucapkan syukur.<a class='fn'></a> Kemudian, dia membahagikan roti itu dan memberikan roti dan ikan kepada murid-muridnya untuk diedarkan kepada orang ramai. <span id='dcv_9_17' class='dv'>17&#160;</span>Semua orang makan sampai kenyang dan baki roti yang dikumpulkan oleh mereka telah mengisi 12 buah bakul.</p></div><div id='p88' class='par'><p class='sb'><span id='dcv_9_18' class='dv'>18&#160;</span>Semasa Yesus sedang berdoa sendirian, murid-muridnya datang kepadanya. Dia bertanya kepada mereka, “Menurut orang ramai, siapakah aku?” <span id='dcv_9_19' class='dv'>19&#160;</span>Mereka menjawab, “Ada yang berkata Yohanes Pembaptis, yang lain berkata Elia, dan ada juga yang berkata Guru ialah salah seorang nabi dahulukala yang sudah dibangkitkan.” <span id='dcv_9_20' class='dv'>20&#160;</span>Seterusnya dia berkata kepada mereka, “Bagaimana pula dengan kamu? Menurut kamu, siapakah aku?” Petrus menjawab, “Guru ialah Kristus yang diutus oleh Tuhan.” <span id='dcv_9_21' class='dv'>21&#160;</span>Kemudian dia dengan tegas melarang mereka memberitahu sesiapa pun tentang hal itu. <span id='dcv_9_22' class='dv'>22&#160;</span>Dia juga berkata, “Anak manusia mesti dianiaya dengan teruk. Para pemimpin orang Yahudi, ketua imam, dan jurutulis hukum tidak akan menerimanya. Dia akan dibunuh, tetapi pada hari yang ketiga, dia akan dibangkitkan.”</p></div><div id='p89' class='par'><p class='sb'><span id='dcv_9_23' class='dv'>23&#160;</span>Kemudian dia berkata kepada semua orang, “Jika sesiapa ingin mengikutku, hendaklah dia menolak kepentingan sendiri, memikul tiang seksaannya<a class='fn'></a> setiap hari, dan terus mengikut aku. <span id='dcv_9_24' class='dv'>24&#160;</span>Sesiapa yang ingin menyelamatkan nyawanya akan kehilangan nyawanya, tetapi sesiapa yang kehilangan nyawanya demi aku akan menyelamatkan nyawanya. <span id='dcv_9_25' class='dv'>25&#160;</span>Sesungguhnya, apa gunanya jika seseorang memiliki seluruh dunia tetapi ditimpa malapetaka atau kehilangan nyawanya? <span id='dcv_9_26' class='dv'>26&#160;</span>Sesiapa yang berasa malu untuk menjadi muridku dan mematuhi kata-kataku, Anak manusia juga akan berasa malu untuk menerimanya semasa dia datang dengan kemuliaannya, kemuliaan Bapanya, dan kemuliaan para malaikat yang suci. <span id='dcv_9_27' class='dv'>27&#160;</span>Sesungguhnya aku berkata kepada kamu: Beberapa orang yang berdiri di sini tidak akan mati selagi mereka tidak melihat Kerajaan Tuhan.”</p></div><div id='p90' class='par'><p class='sb'><span id='dcv_9_28' class='dv'>28&#160;</span>Kira-kira lapan hari selepas berkata demikian, dia membawa Petrus, Yohanes, dan Yakobus ke atas sebuah gunung untuk berdoa. <span id='dcv_9_29' class='dv'>29&#160;</span>Ketika dia berdoa, wajahnya berubah dan pakaiannya menjadi putih bersinar-sinar. <span id='dcv_9_30' class='dv'>30&#160;</span>Tiba-tiba, dua orang lelaki muncul dan berbual-bual dengan Yesus. Mereka ialah Musa dan Elia. <span id='dcv_9_31' class='dv'>31&#160;</span>Mereka muncul dengan cahaya kemuliaan dan mula berbincang tentang pemergian Yesus yang akan berlaku di Yerusalem. <span id='dcv_9_32' class='dv'>32&#160;</span>Pada masa itu Petrus, Yohanes, dan Yakobus sudah terlelap. Tetapi apabila mereka terjaga, mereka nampak kemuliaan Yesus dan dua orang lelaki yang berdiri bersamanya. <span id='dcv_9_33' class='dv'>33&#160;</span>Apabila dua orang lelaki itu hendak meninggalkan Yesus, Petrus berkata kepadanya, “Guru, kami berasa sangat gembira kerana dapat berada di sini. Biarlah kami mendirikan tiga buah khemah: Satu untuk Guru, satu untuk Musa, dan satu untuk Elia.” Sebenarnya Petrus tidak tahu apa yang sedang dikatakannya. <span id='dcv_9_34' class='dv'>34&#160;</span>Semasa dia berkata demikian, sekepul awan terbentuk dan mula meliputi mereka, lalu mereka menjadi takut. <span id='dcv_9_35' class='dv'>35&#160;</span>Kedengaran suara dari awan itu yang berkata, “Inilah Anak-Ku yang Aku pilih. Dengarkanlah dia.” <span id='dcv_9_36' class='dv'>36&#160;</span>Ketika mereka mendengar suara itu, mereka nampak Yesus sahaja. Namun, mereka tidak mengatakan apa-apa dan tidak memberitahu sesiapa pun pada masa itu tentang apa yang dilihat oleh mereka.</p></div><div id='p91' class='par'><p class='sb'><span id='dcv_9_37' class='dv'>37&#160;</span>Keesokan harinya, apabila mereka turun dari gunung, ramai orang datang kepada Yesus. <span id='dcv_9_38' class='dv'>38&#160;</span>Seorang lelaki dalam kalangan mereka berseru, “Guru, tolonglah lihat anakku kerana dia satu-satunya anakku. <span id='dcv_9_39' class='dv'>39&#160;</span>Ada roh jahat yang menguasainya dan membuatnya tiba-tiba berteriak, menggigil, dan terkejang-kejang sehingga mulutnya berbuih. Roh jahat itu menyakiti dia dan tidak mahu melepaskannya. <span id='dcv_9_40' class='dv'>40&#160;</span>Aku merayu murid-muridmu supaya mengusir roh itu, tetapi mereka tidak dapat melakukannya.” <span id='dcv_9_41' class='dv'>41&#160;</span>Yesus menjawab, “Hai generasi yang tidak beriman dan yang berdosa. Berapa lamakah aku mesti terus bersama kamu dan bersabar dengan kamu? Bawalah anakmu ke sini.” <span id='dcv_9_42' class='dv'>42&#160;</span>Apabila anak tersebut menghampiri Yesus, roh jahat itu menghempaskan anak itu ke tanah dan membuatnya menggigil sambil terkejang-kejang dengan kuat. Yesus menegur roh jahat itu dan menyembuhkan anak itu, lalu menyerahkannya kepada bapanya. <span id='dcv_9_43' class='dv'>43&#160;</span>Mereka semua terpegun setelah menyaksikan keagungan kuasa Tuhan.</p></div><div id='p92' class='par'><p class='sb'>Sementara mereka masih terhairan-hairan dengan semua perbuatan Yesus, dia berkata kepada murid-muridnya, <span id='dcv_9_44' class='dv'>44&#160;</span>“Dengarlah baik-baik dan ingatlah kata-kata ini, kerana Anak manusia akan diserahkan ke dalam tangan musuhnya.” <span id='dcv_9_45' class='dv'>45&#160;</span>Namun, mereka masih tidak memahami kata-katanya, kerana maksudnya sudah dirahsiakan daripada mereka. Mereka juga tidak berani bertanya kepada Yesus tentang maksud kata-kata itu.</p></div><div id='p93' class='par'><p class='sb'><span id='dcv_9_46' class='dv'>46&#160;</span>Kemudian, mereka bertengkar tentang siapa antara mereka yang terbesar. <span id='dcv_9_47' class='dv'>47&#160;</span>Yesus mengetahui isi hati mereka. Maka dia memanggil seorang anak kecil dan menyuruhnya berdiri di sisinya. <span id='dcv_9_48' class='dv'>48&#160;</span>Kemudian dia berkata kepada mereka, “Sesiapa yang menerima anak kecil ini demi namaku menerima aku, dan sesiapa yang menerima aku juga menerima Dia yang mengutus aku. Sesiapa dalam kalangan kamu yang berkelakuan seperti orang yang berkedudukan rendah, dialah yang besar.”</p></div><div id='p94' class='par'><p class='sb'><span id='dcv_9_49' class='dv'>49&#160;</span>Yohanes pun berkata, “Guru, kami nampak seseorang menggunakan nama Guru untuk mengusir roh jahat. Kami cuba menghalangnya kerana dia bukan salah seorang daripada kita.” <span id='dcv_9_50' class='dv'>50&#160;</span>Tetapi Yesus berkata kepadanya, “Janganlah menghalangnya, kerana sesiapa yang tidak melawan kamu sedang berpihak kepada kamu.”</p></div><div id='p95' class='par'><p class='sb'><span id='dcv_9_51' class='dv'>51&#160;</span>Apabila masa untuk Yesus diangkat ke syurga menjelang tiba, dia bertekad untuk pergi ke Yerusalem. <span id='dcv_9_52' class='dv'>52&#160;</span>Maka, dia mengutus beberapa orang muridnya untuk pergi terlebih dahulu. Mereka bertolak dan tiba di sebuah pekan di Samaria untuk membuat persiapan bagi kedatangannya. <span id='dcv_9_53' class='dv'>53&#160;</span>Namun, orang di situ enggan menyambut Yesus kerana dia bertekad untuk pergi ke Yerusalem. <span id='dcv_9_54' class='dv'>54&#160;</span>Apabila murid-muridnya, iaitu Yakobus dan Yohanes, melihat hal ini, mereka berkata, “Adakah Tuan ingin kami menyuruh api turun dari langit dan melenyapkan mereka?” <span id='dcv_9_55' class='dv'>55&#160;</span>Tetapi Yesus berpaling dan menegur mereka berdua. <span id='dcv_9_56' class='dv'>56&#160;</span>Oleh itu, Yesus dan murid-muridnya pergi ke pekan yang lain.</p></div><div id='p96' class='par'><p class='sb'><span id='dcv_9_57' class='dv'>57&#160;</span>Dalam perjalanan mereka, ada seseorang yang berkata kepada Yesus, “Aku akan mengikut Guru ke mana sahaja Guru pergi.” <span id='dcv_9_58' class='dv'>58&#160;</span>Tetapi Yesus berkata kepadanya, “Rubah<a class='fn'></a> mempunyai lubang dan burung di langit mempunyai sarang, tetapi Anak manusia tidak mempunyai tempat tidur sendiri.” <span id='dcv_9_59' class='dv'>59&#160;</span>Kemudian dia berkata kepada seorang lagi, “Jadilah pengikutku.” Orang itu berkata, “Tuan, izinkanlah aku pergi mengebumikan bapaku terlebih dahulu.” <span id='dcv_9_60' class='dv'>60&#160;</span>Tetapi Yesus berkata kepadanya, “Biarlah orang mati mengebumikan orang mati. Tetapi hendaklah kamu pergi dan mengisytiharkan berita tentang Kerajaan Tuhan di merata tempat.” <span id='dcv_9_61' class='dv'>61&#160;</span>Ada seorang lagi yang berkata, “Aku akan mengikut Tuan, tetapi izinkanlah aku mengucapkan selamat tinggal kepada anggota rumah tanggaku terlebih dahulu.” <span id='dcv_9_62' class='dv'>62&#160;</span>Yesus berkata kepadanya, “Orang yang memegang bajak tetapi memandang ke belakang tidak sesuai untuk memasuki Kerajaan Tuhan.”</p></div></div></text>
<text chap="10"><div class='document bible' dir='ltr'><div id='p97' class='par'><p class='sb'><span id='dcv_10_1' class='dc'>10 </span>Kemudian, Tuan Yesus memilih 70<a class='fn'></a> orang murid yang lain lalu mengutus mereka secara berpasangan. Sebelum dia mengunjungi sebuah kota atau tempat, mereka akan pergi ke situ terlebih dahulu. <span id='dcv_10_2' class='dv'>2&#160;</span>Dia berkata kepada mereka, “Tuaian memang banyak, tetapi pekerja hanya sedikit. Jadi, rayulah Pemilik tuaian supaya menghantar pekerja untuk mengumpulkan tuaian. <span id='dcv_10_3' class='dv'>3&#160;</span>Pergilah! Aku mengutus kamu seperti mengutus anak biri-biri ke tengah-tengah kawanan serigala. <span id='dcv_10_4' class='dv'>4&#160;</span>Jangan bawa beg duit, beg makanan, atau kasut, dan jangan memberikan salam kepada sesiapa pun di sepanjang jalan. <span id='dcv_10_5' class='dv'>5&#160;</span>Semasa kamu memasuki rumah orang, katakan terlebih dahulu, ‘Semoga rumah ini sejahtera.’ <span id='dcv_10_6' class='dv'>6&#160;</span>Jika orang di situ tidak suka akan kedamaian, salam sejahtera itu akan kembali kepada kamu. Tetapi jika orang di situ suka akan kedamaian, salam sejahtera itu akan ada bersamanya. <span id='dcv_10_7' class='dv'>7&#160;</span>Jadi tinggallah di rumah orang itu dan makanlah serta minumlah apa yang dihidangkan, kerana seorang pekerja layak menerima upahnya. Janganlah asyik berpindah dari sebuah rumah ke rumah yang lain.</p></div><div id='p98' class='par'><p class='sb'><span id='dcv_10_8' class='dv'>8&#160;</span>“Semasa kamu memasuki sebuah kota dan penduduknya menyambut kamu, makanlah apa yang dihidangkan. <span id='dcv_10_9' class='dv'>9&#160;</span>Sembuhkanlah orang yang sakit di kota itu dan beritahulah mereka, ‘Kerajaan Tuhan sudah dekat.’ <span id='dcv_10_10' class='dv'>10&#160;</span>Tetapi semasa kamu memasuki sebuah kota dan penduduknya tidak menyambut kamu, pergilah ke jalan utama kota itu dan katakanlah, <span id='dcv_10_11' class='dv'>11&#160;</span>‘Bahkan debu daripada kota kamu yang melekat pada kaki kami, kami kebaskan sebagai amaran kepada kamu. Namun, ketahuilah bahawa Kerajaan Tuhan sudah dekat.’ <span id='dcv_10_12' class='dv'>12&#160;</span>Aku berkata kepada kamu bahawa pada Hari Penghakiman, kota itu akan menanggung hukuman yang lebih berat daripada Sodom.</p></div><div id='p99' class='par'><p class='sb'><span id='dcv_10_13' class='dv'>13&#160;</span>“Malanglah kamu Korazin! Malanglah kamu Betsaida! Jika mukjizat yang dilakukan di tempat kamu dilakukan di Tirus dan Sidon, awal-awal lagi penduduknya sudah bertaubat lalu memakai kain guni dan duduk di atas abu.<a class='fn'></a> <span id='dcv_10_14' class='dv'>14&#160;</span>Oleh itu, pada masa penghakiman, kamu akan menanggung hukuman yang lebih berat daripada Tirus dan Sidon. <span id='dcv_10_15' class='dv'>15&#160;</span>Hai Kapernaum, adakah kamu akan ditinggikan sampai ke langit? Tidak! Kamu akan dibuang ke Kuburan.<a class='fn'></a></p></div><div id='p100' class='par'><p class='sb'><span id='dcv_10_16' class='dv'>16&#160;</span>“Sesiapa yang mendengar kata-kata kamu, mendengar kata-kata aku juga. Sesiapa yang menolak kamu, menolak aku juga. Tambahan lagi, sesiapa yang menolak aku, juga menolak Dia yang mengutus aku.”</p></div><div id='p101' class='par'><p class='sb'><span id='dcv_10_17' class='dv'>17&#160;</span>Kemudian 70 orang murid Yesus kembali dengan sukacita. Mereka berkata, “Tuan, roh-roh jahat pun terpaksa mentaati kami apabila kami menggunakan nama Tuan!” <span id='dcv_10_18' class='dv'>18&#160;</span>Maka, Yesus berkata kepada mereka, “Aku nampak Syaitan sudah jatuh dari langit seperti kilat. <span id='dcv_10_19' class='dv'>19&#160;</span>Lihatlah! Aku sudah memberi kamu kuasa untuk memijak-mijak ular dan kala jengking serta mengalahkan semua kuasa musuh. Tiada apa-apa yang akan mencederakan kamu. <span id='dcv_10_20' class='dv'>20&#160;</span>Namun demikian, janganlah bersukacita kerana roh-roh jahat taat kepada kamu. Sebaliknya, bersukacitalah kerana nama kamu sudah pun tercatat di syurga.” <span id='dcv_10_21' class='dv'>21&#160;</span>Pada masa itu juga, daya aktif Tuhan menyebabkan Yesus sangat bersukacita lalu dia berkata, “Aku memuji-Mu di hadapan umum, ya Bapa, Pemerintah langit dan bumi, kerana Engkau menyembunyikan hal-hal ini dengan cermat daripada orang yang bijak pandai dan menyingkapkannya kepada anak-anak muda. Ya Bapa, hal ini selaras dengan kehendak-Mu. <span id='dcv_10_22' class='dv'>22&#160;</span>Bapaku telah menyerahkan segala-galanya kepada aku. Tiada orang yang mengenal Anak kecuali Bapa, dan tiada orang yang mengenal Bapa kecuali Anak. Orang hanya dapat mengenal Bapa jika Anak rela mengajar mereka tentang Bapa.”</p></div><div id='p102' class='par'><p class='sb'><span id='dcv_10_23' class='dv'>23&#160;</span>Kemudian, semasa tiada orang lain di situ, dia berkata kepada murid-muridnya, “Berbahagialah orang yang melihat apa yang sedang kamu lihat. <span id='dcv_10_24' class='dv'>24&#160;</span>Aku berkata kepada kamu: Banyak nabi dan raja ingin melihat apa yang sedang kamu lihat tetapi tidak dapat melihatnya. Mereka ingin mendengar apa yang sedang kamu dengar tetapi tidak dapat mendengarnya.”</p></div><div id='p103' class='par'><p class='sb'><span id='dcv_10_25' class='dv'>25&#160;</span>Selepas itu, seorang lelaki yang arif dalam Hukum yang mencuba menguji Yesus berdiri lalu berkata, “Guru, apakah yang harus aku lakukan agar aku dapat meraih kehidupan yang kekal?” <span id='dcv_10_26' class='dv'>26&#160;</span>Yesus menjawab, “Apakah yang tertulis di dalam Hukum? Apakah yang kamu faham setelah membacanya?” <span id='dcv_10_27' class='dv'>27&#160;</span>Lelaki itu menjawab, “‘Kamu mesti mengasihi Yehuwa, Tuhanmu, dengan segenap hati, dengan segenap jiwa, dengan segenap kekuatan, dan dengan segenap akal.’ Selain itu, ‘kamu mesti mengasihi orang lain sepertimana kamu mengasihi dirimu sendiri.’” <span id='dcv_10_28' class='dv'>28&#160;</span>Yesus berkata kepadanya, “Jawapan kamu betul. Teruslah berbuat demikian dan kamu akan mendapat kehidupan kekal.”</p></div><div id='p104' class='par'><p class='sb'><span id='dcv_10_29' class='dv'>29&#160;</span>Tetapi lelaki itu mahu membuktikan bahawa pandangannya betul. Jadi dia berkata kepada Yesus, “Siapakah yang harus aku kasihi?” <span id='dcv_10_30' class='dv'>30&#160;</span>Yesus berkata, “Seorang lelaki sedang turun ke Yerikho dari Yerusalem. Di tengah perjalanan, dia diserang oleh penyamun yang mengambil pakaian dan hartanya. Mereka memukulnya sampai setengah mati lalu meninggalkannya di situ. <span id='dcv_10_31' class='dv'>31&#160;</span>Kebetulan pada masa itu, seorang imam lalu di jalan yang sama. Apabila dia nampak lelaki itu, dia menyeberangi jalan dan meneruskan perjalanan. <span id='dcv_10_32' class='dv'>32&#160;</span>Selepas itu, seorang Lewi yang lalu di situ nampak lelaki tersebut. Dia juga menyeberangi jalan dan meneruskan perjalanan. <span id='dcv_10_33' class='dv'>33&#160;</span>Kemudian, seorang lelaki Samaria yang sedang dalam perjalanannya lalu di situ. Apabila dia nampak lelaki tersebut, dia berasa kasihan. <span id='dcv_10_34' class='dv'>34&#160;</span>Jadi dia mendekati lelaki itu dan menuangkan minyak dan wain pada luka-lukanya. Selepas itu, dia membalut luka-lukanya dan menaikkan lelaki itu ke atas keldainya. Dia membawa lelaki itu ke sebuah tempat penginapan dan menjaganya. <span id='dcv_10_35' class='dv'>35&#160;</span>Pada keesokan harinya, lelaki Samaria itu memberikan dua denari<a class='fn'></a> kepada pemilik tempat penginapan itu dan berkata, ‘Jagalah dia, dan jika ada perbelanjaan lain, aku akan membayarnya apabila aku kembali ke sini.’ <span id='dcv_10_36' class='dv'>36&#160;</span>Pada pendapat kamu, siapakah antara tiga orang lelaki ini yang mengasihi lelaki yang dirompak itu?” <span id='dcv_10_37' class='dv'>37&#160;</span>Dia menjawab, “Lelaki yang menunjukkan belas kasihan terhadapnya.” Yesus berkata kepadanya, “Pergilah dan berbuatlah demikian.”</p></div><div id='p105' class='par'><p class='sb'><span id='dcv_10_38' class='dv'>38&#160;</span>Yesus dan murid-muridnya meneruskan perjalanan dan memasuki sebuah pekan. Di situ seorang wanita yang bernama Marta menjemput Yesus ke rumahnya. <span id='dcv_10_39' class='dv'>39&#160;</span>Dia mempunyai seorang adik perempuan yang bernama Maria. Maria duduk dekat kaki Tuan Yesus dan terus mendengar apa yang dikatakan olehnya. <span id='dcv_10_40' class='dv'>40&#160;</span>Marta pula tidak dapat menumpukan perhatiannya kerana dia sibuk menguruskan banyak kerja. Jadi, dia mendekati Yesus dan berkata, “Tuan, tidakkah Tuan peduli bahawa Maria membiarkan aku menguruskan kerja seorang diri? Suruhlah dia membantu aku.” <span id='dcv_10_41' class='dv'>41&#160;</span>Tuan Yesus berkata kepadanya, “Marta, Marta, kamu khuatir dan sibuk dengan banyak hal. <span id='dcv_10_42' class='dv'>42&#160;</span>Sebenarnya yang diperlukan tidak banyak; satu pun sudah cukup. Maria sudah memilih perkara yang terbaik, yang tidak akan diambil daripadanya.”</p></div></div></text>
<text chap="11"><div class='document bible' dir='ltr'><div id='p106' class='par'><p class='sb'><span id='dcv_11_1' class='dc'>11 </span>Pada satu hari, Yesus sedang berdoa di suatu tempat. Setelah dia berdoa, salah seorang muridnya berkata, “Tuan, ajarlah kami cara untuk berdoa, sebagaimana Yohanes mengajar murid-muridnya berdoa.”</p></div><div id='p107' class='par'><p class='sb'><span id='dcv_11_2' class='dv'>2&#160;</span>Maka dia berkata kepada mereka, “Semasa kamu berdoa, katalah, ‘Bapa, semoga nama-Mu disucikan. Datanglah Kerajaan-Mu. <span id='dcv_11_3' class='dv'>3&#160;</span>Berilah kami makanan<a class='fn'></a> yang kami perlukan setiap hari. <span id='dcv_11_4' class='dv'>4&#160;</span>Ampunkanlah dosa kami, kerana kami juga mengampuni semua orang yang berdosa<a class='fn'></a> terhadap kami. Janganlah biarkan kami terjerat oleh godaan.’”</p></div><div id='p108' class='par'><p class='sb'><span id='dcv_11_5' class='dv'>5&#160;</span>Kemudian dia berkata kepada mereka, “Katakanlah salah seorang daripada kamu pergi kepada sahabatnya pada tengah malam dan berkata, ‘Kawan, pinjamkanlah tiga ketul roti kepadaku. <span id='dcv_11_6' class='dv'>6&#160;</span>Ada seorang kawanku yang baru sahaja singgah di rumahku dalam perjalanannya, tetapi aku tidak ada apa-apa untuk dihidangkan kepadanya.’ <span id='dcv_11_7' class='dv'>7&#160;</span>Tetapi sahabat itu menjawab dari dalam, ‘Janganlah susahkan aku. Pintu sudah dikunci, dan aku dengan anak-anak kecilku sudah tidur. Aku tidak dapat bangun dan memberi kamu apa-apa.’ <span id='dcv_11_8' class='dv'>8&#160;</span>Aku berkata kepada kamu: Meskipun kamu kawannya, dia tidak akan bangun dan memberikan apa-apa kepada kamu. Tetapi memandangkan kamu terus-menerus meminta daripadanya tanpa rasa segan, dia akan bangun lalu memberikan apa sahaja yang kamu perlukan. <span id='dcv_11_9' class='dv'>9&#160;</span>Maka, aku berkata kepada kamu: Teruslah meminta, dan kamu akan menerimanya; teruslah mencari, dan kamu akan menemukannya; teruslah mengetuk, dan pintu akan dibukakan bagimu. <span id='dcv_11_10' class='dv'>10&#160;</span>Hal ini demikian kerana setiap orang yang terus meminta akan menerima, setiap orang yang terus mencari akan menemukan, dan pintu pasti akan dibuka bagi setiap orang yang terus mengetuk. <span id='dcv_11_11' class='dv'>11&#160;</span>Sesungguhnya, siapakah antara kamu selaku bapa yang akan memberikan ular kepada anaknya jika anaknya meminta ikan? <span id='dcv_11_12' class='dv'>12&#160;</span>Atau adakah kamu akan memberinya kala jengking jika dia meminta telur? <span id='dcv_11_13' class='dv'>13&#160;</span>Oleh itu, jika kamu yang jahat pun tahu memberikan apa yang baik kepada anak-anakmu, apatah lagi Bapa yang di syurga! Sudah pasti Dia akan memberikan daya aktif-Nya kepada mereka yang meminta daripada-Nya.”</p></div><div id='p109' class='par'><p class='sb'><span id='dcv_11_14' class='dv'>14&#160;</span>Kemudian, dia mengusir roh jahat daripada seorang lelaki yang bisu. Selepas roh jahat itu keluar, lelaki bisu itu dapat bercakap. Orang ramai berasa kagum, <span id='dcv_11_15' class='dv'>15&#160;</span>tetapi ada dalam kalangan mereka yang berkata, “Dia mengusir roh jahat kerana mendapat kuasa daripada Beelzebul,<a class='fn'></a> iaitu ketua roh-roh jahat.” <span id='dcv_11_16' class='dv'>16&#160;</span>Yang lain pula ingin mengujinya dengan memintanya agar menunjukkan tanda dari langit. <span id='dcv_11_17' class='dv'>17&#160;</span>Yesus mengetahui apa yang difikirkan oleh mereka, maka dia berkata, “Setiap kerajaan yang berpecah belah dan saling bermusuhan akan musnah. Setiap keluarga yang berpecah belah dan saling bermusuhan akan roboh. <span id='dcv_11_18' class='dv'>18&#160;</span>Dengan cara yang sama, jika Syaitan melawan dirinya sendiri, bagaimanakah kerajaannya dapat bertahan? Kamu berkata bahawa aku mengusir roh jahat kerana mendapat kuasa daripada Beelzebul. <span id='dcv_11_19' class='dv'>19&#160;</span>Jika&#160;aku mengusir roh jahat dengan kuasa daripada Beelzebul, murid-muridmu pula mengusir roh jahat dengan kuasa daripada siapa? Itulah sebabnya murid-muridmu akan membuktikan bahawa kamu bersalah. <span id='dcv_11_20' class='dv'>20&#160;</span>Tetapi jika daya aktif Tuhanlah<a class='fn'></a> yang membolehkan aku mengusir roh-roh jahat, hal ini bermaksud Kerajaan Tuhan sudah ada di sini namun kamu tidak menyedarinya. <span id='dcv_11_21' class='dv'>21&#160;</span>Apabila seorang lelaki yang kuat dan bersenjata lengkap menjaga rumahnya, harta miliknya selamat. <span id='dcv_11_22' class='dv'>22&#160;</span>Tetapi apabila seseorang yang lebih kuat daripadanya menyerang dan mengalahkannya, senjata-senjata yang dianggapnya sebagai perlindungan akan diambil oleh orang itu. Harta milik yang dirampas daripadanya juga akan dibahagi-bahagikan oleh orang itu. <span id='dcv_11_23' class='dv'>23&#160;</span>Sesiapa yang tidak berpihak kepada aku melawan aku, dan sesiapa yang tidak mengumpulkan orang bersama aku menyebabkan orang tercerai-berai ke merata tempat.</p></div><div id='p110' class='par'><p class='sb'><span id='dcv_11_24' class='dv'>24&#160;</span>“Semasa roh jahat keluar daripada seseorang, roh itu akan pergi ke tempat yang kering-kontang untuk mencari tempat rehat, tetapi tidak menemuinya. Maka roh itu berkata, ‘Aku akan balik ke rumah yang telah aku tinggalkan.’ <span id='dcv_11_25' class='dv'>25&#160;</span>Roh itu pun balik dan mendapati rumah itu disapu bersih dan dihias dengan cantik. <span id='dcv_11_26' class='dv'>26&#160;</span>Roh itu kemudiannya pergi membawa tujuh roh lain yang lebih jahat daripadanya untuk memasuki orang itu dan tinggal di situ. Akhirnya, keadaan orang tersebut menjadi lebih buruk daripada keadaannya yang asal.”</p></div><div id='p111' class='par'><p class='sb'><span id='dcv_11_27' class='dv'>27&#160;</span>Semasa Yesus berkata demikian, seorang wanita dalam kalangan orang ramai berseru kepadanya, “Berbahagialah wanita yang melahirkan dan menyusuimu!” <span id='dcv_11_28' class='dv'>28&#160;</span>Tetapi dia berkata, “Tidak. Sebaliknya, berbahagialah orang yang mendengar firman Tuhan dan menurutinya!”</p></div><div id='p112' class='par'><p class='sb'><span id='dcv_11_29' class='dv'>29&#160;</span>Apabila orang ramai mula berkumpul, dia berkata, “Generasi ini ialah generasi jahat yang meminta tanda. Tetapi tiada tanda yang akan diberikan kepada generasi ini kecuali tanda Yunus. <span id='dcv_11_30' class='dv'>30&#160;</span>Sebagaimana Yunus menjadi tanda kepada penduduk Niniwe, begitu juga Anak manusia akan menjadi tanda kepada generasi ini. <span id='dcv_11_31' class='dv'>31&#160;</span>Pada masa penghakiman, ratu dari selatan akan dibangkitkan bersama orang dari generasi ini. Ratu itu akan menunjukkan kesalahan mereka kerana dia datang dari hujung bumi untuk mendengar kata-kata Salomo yang bijaksana. Tetapi lihatlah! Orang yang lebih besar daripada Salomo ada di sini. <span id='dcv_11_32' class='dv'>32&#160;</span>Pada masa penghakiman, penduduk Niniwe akan dibangkitkan bersama generasi ini. Penduduk Niniwe akan menunjukkan kesalahan generasi ini kerana mereka bertaubat selepas mendengar perkhabaran yang disampaikan oleh Yunus. Tetapi lihatlah! Orang yang lebih besar daripada Yunus ada di sini. <span id='dcv_11_33' class='dv'>33&#160;</span>Selepas seseorang menyalakan pelita, dia tidak akan meletakkannya di tempat yang tersembunyi atau di bawah bakul.<a class='fn'></a> Sebaliknya dia akan meletakkannya di atas kaki pelita supaya orang yang masuk dapat melihat cahayanya. <span id='dcv_11_34' class='dv'>34&#160;</span>Mata ialah pelita tubuhmu. Jika matamu tertumpu pada satu perkara sahaja, seluruh tubuhmu akan terang. Sebaliknya, jika matamu jahat,<a class='fn'></a> tubuhmu akan gelap. <span id='dcv_11_35' class='dv'>35&#160;</span>Oleh itu, berwaspadalah supaya cahaya dalam dirimu itu bukanlah kegelapan. <span id='dcv_11_36' class='dv'>36&#160;</span>Jika seluruh tubuhmu terang dan langsung tidak mempunyai bahagian yang gelap, seluruh tubuhmu akan bersinar terang seperti pelita yang memberimu cahaya.”</p></div><div id='p113' class='par'><p class='sb'><span id='dcv_11_37' class='dv'>37&#160;</span>Selepas Yesus berkata demikian, seorang Farisi menjemputnya untuk makan bersamanya. Maka Yesus masuk ke dalam rumahnya lalu duduk dan makan di meja. <span id='dcv_11_38' class='dv'>38&#160;</span>Namun, orang Farisi itu berasa hairan apabila melihat dia tidak membasuh tangan<a class='fn'></a> sebelum makan. <span id='dcv_11_39' class='dv'>39&#160;</span>Tuan Yesus berkata kepadanya, “Hai orang Farisi, kamu semua membersihkan bahagian luar cawan dan pinggan tetapi hati kamu penuh dengan ketamakan dan kejahatan. <span id='dcv_11_40' class='dv'>40&#160;</span>Kamu orang yang tidak munasabah! Bukankah Tuhan yang menjadikan bahagian luar, juga menjadikan bahagian dalam? <span id='dcv_11_41' class='dv'>41&#160;</span>Maka, semasa kamu membuat kebajikan, lakukannya dengan ikhlas dari hati. Dengan demikian, kamu akan bersih dalam segala hal yang lain. <span id='dcv_11_42' class='dv'>42&#160;</span>Tetapi malanglah kamu orang Farisi, kerana kamu memberikan satu persepuluh daripada pudina, inggu,<a class='fn'></a> dan semua sayuran yang lain, tetapi kamu tidak mempedulikan keadilan dan kasih Tuhan! Memberi satu persepuluh itu penting, tetapi hal-hal yang lain tidak patut diabaikan. <span id='dcv_11_43' class='dv'>43&#160;</span>Malanglah kamu orang Farisi, kerana kamu suka duduk di kerusi yang terdepan dalam rumah ibadat dan suka menerima salam hormat di tempat awam!<a class='fn'></a> <span id='dcv_11_44' class='dv'>44&#160;</span>Malanglah kamu, kerana kamu seperti kubur yang tidak dapat dilihat. Orang pun tidak sedar bahawa mereka sedang berjalan di atasnya!”</p></div><div id='p114' class='par'><p class='sb'><span id='dcv_11_45' class='dv'>45&#160;</span>Kemudian, salah seorang daripada mereka yang arif dalam Hukum berkata, “Apabila Guru berkata demikian, Guru juga menghina kami.” <span id='dcv_11_46' class='dv'>46&#160;</span>Maka Yesus berkata, “Malanglah kamu yang arif dalam Hukum, kerana kamu memberi orang lain beban yang susah dipikul, padahal kamu sendiri tidak menghulurkan satu jari pun untuk menyentuh beban itu!</p></div><div id='p115' class='par'><p class='sb'><span id='dcv_11_47' class='dv'>47&#160;</span>“Malanglah kamu, kerana kamu membina makam bagi para nabi, padahal nenek moyang kamulah yang membunuh mereka! <span id='dcv_11_48' class='dv'>48&#160;</span>Kamu bukan sahaja sedar akan perbuatan nenek moyang kamu, malah kamu menyetujui perbuatan mereka. Mereka membunuh para nabi, dan kamu pula membina kubur para nabi. <span id='dcv_11_49' class='dv'>49&#160;</span>Itulah sebabnya Tuhan juga berfirman dengan bijaksana, ‘Aku akan mengutus nabi dan rasul kepada mereka, tetapi ada yang akan dibunuh dan ada yang akan dianiaya oleh mereka. <span id='dcv_11_50' class='dv'>50&#160;</span>Dengan demikian, generasi ini akan bertanggungjawab atas penumpahan darah semua nabi yang dibunuh sejak dunia diasaskan,<a class='fn'></a> <span id='dcv_11_51' class='dv'>51&#160;</span>daripada darah Habel sehingga darah Zakharia, yang dibunuh di antara mazbah dan Rumah Tuhan.’ Aku berkata kepada kamu: Generasi ini akan dihukum kerana penumpahan darah itu.</p></div><div id='p116' class='par'><p class='sb'><span id='dcv_11_52' class='dv'>52&#160;</span>“Malanglah kamu yang arif dalam Hukum, kerana kamu mengambil kunci yang membuka pintu pengetahuan tentang Tuhan. Kamu sendiri tidak masuk ke dalam, dan kamu menghalang orang yang ingin memasukinya!”</p></div><div id='p117' class='par'><p class='sb'><span id='dcv_11_53' class='dv'>53&#160;</span>Semasa Yesus beredar dari situ, dia mula menghadapi tekanan yang besar daripada jurutulis hukum dan orang Farisi. Mereka menghujaninya dengan banyak soalan lain <span id='dcv_11_54' class='dv'>54&#160;</span>dan menantikan kesempatan untuk memerangkapnya berdasarkan kata-katanya.</p></div></div></text>
<text chap="12"><div class='document bible' dir='ltr'><div id='p118' class='par'><p class='sb'><span id='dcv_12_1' class='dc'>12 </span>Pada masa itu, beribu-ribu orang telah berkumpul. Jumlah mereka begitu banyak sehingga mereka terpijak kaki satu sama lain. Mula-mula, Yesus berkata kepada murid-muridnya, “Berjaga-jagalah terhadap ragi orang Farisi, iaitu sikap mereka yang bermuka dua. <span id='dcv_12_2' class='dv'>2&#160;</span>Apa sahaja yang disembunyikan dengan cermat akan didedahkan, dan apa sahaja yang dirahsiakan akan diketahui. <span id='dcv_12_3' class='dv'>3&#160;</span>Maka, apa sahaja yang kamu katakan secara rahsia akan didengari di hadapan orang ramai. Apa yang kamu bisikkan dalam bilik yang tertutup akan diumumkan dari bumbung rumah. <span id='dcv_12_4' class='dv'>4&#160;</span>Sahabat-sahabatku, aku berkata kepada kamu: Janganlah takut akan mereka yang dapat membunuh tubuh tetapi selepas itu tidak dapat melakukan apa-apa lagi. <span id='dcv_12_5' class='dv'>5&#160;</span>Aku akan menunjukkan siapa yang mesti kamu takuti: Takutlah akan Dia yang dapat membunuh kamu dan selepas itu mempunyai kuasa untuk membuang kamu ke dalam Gehena.<a class='fn'></a> Ya, aku berkata kepada kamu: Dialah yang mesti kamu takuti. <span id='dcv_12_6' class='dv'>6&#160;</span>Bukankah lima ekor burung pipit dijual dengan harga dua mata wang yang kecil nilainya?<a class='fn'></a> Meskipun demikian, tidak seekor pun dilupakan oleh Tuhan. <span id='dcv_12_7' class='dv'>7&#160;</span>Sebenarnya, bahkan semua rambut yang ada di kepala kamu sudah dihitung. Jadi janganlah takut. Kamu lebih berharga daripada banyak burung pipit.</p></div><div id='p119' class='par'><p class='sb'><span id='dcv_12_8' class='dv'>8&#160;</span>“Aku berkata kepada kamu: Sesiapa yang mengaku dirinya sebagai muridku di hadapan umum, Anak manusia pun akan mengakui orang itu sebagai muridnya di hadapan malaikat-malaikat Tuhan. <span id='dcv_12_9' class='dv'>9&#160;</span>Tetapi sesiapa yang menyangkal aku di hadapan umum, aku pun akan menyangkal dia di hadapan malaikat-malaikat Tuhan. <span id='dcv_12_10' class='dv'>10&#160;</span>Sesiapa yang mengucapkan kata-kata yang menentang Anak manusia akan diampuni, tetapi sesiapa yang menghina daya aktif Tuhan tidak akan diampuni. <span id='dcv_12_11' class='dv'>11&#160;</span>Semasa kamu dibawa ke perhimpunan awam<a class='fn'></a> dan dihadapkan kepada para pemerintah dan pihak berkuasa, janganlah khuatir tentang apa yang harus kamu katakan atau bagaimana kamu hendak membela diri. <span id='dcv_12_12' class='dv'>12&#160;</span>Pada waktu itu juga, daya aktif Tuhan akan mengajar kamu apa yang harus kamu katakan.”</p></div><div id='p120' class='par'><p class='sb'><span id='dcv_12_13' class='dv'>13&#160;</span>Kemudian, salah seorang dalam kalangan orang ramai berkata kepada Yesus, “Guru, suruhlah saudaraku memberikan sebahagian daripada harta peninggalan bapa kami kepadaku.” <span id='dcv_12_14' class='dv'>14&#160;</span>Yesus berkata kepadanya, “Siapakah yang melantik aku untuk menghakimi hal ini atau untuk membahagikan harta antara kamu berdua?” <span id='dcv_12_15' class='dv'>15&#160;</span>Lalu Yesus berkata kepada mereka, “Berjaga-jagalah dan hindarilah semua bentuk ketamakan. Biarpun seseorang mempunyai banyak harta, harta miliknya tidak memberinya kehidupan.” <span id='dcv_12_16' class='dv'>16&#160;</span>Kemudian Yesus menceritakan satu perumpamaan kepada mereka: “Tanah seorang lelaki yang kaya menghasilkan banyak tuaian. <span id='dcv_12_17' class='dv'>17&#160;</span>Jadi, dia mula berfikir, ‘Sekarang aku tidak mempunyai tempat untuk menyimpan hasil tuaianku. Apakah yang harus aku lakukan?’ <span id='dcv_12_18' class='dv'>18&#160;</span>Maka dia berkata, ‘Inilah yang akan aku lakukan: Aku akan merobohkan gudang-gudangku dan membina gudang-gudang yang lebih besar, supaya aku dapat mengumpulkan semua gandum dan hartaku di situ. <span id='dcv_12_19' class='dv'>19&#160;</span>Aku akan berkata kepada diriku, “Aku sudah mengumpulkan banyak harta yang dapat dinikmati untuk bertahun-tahun. Sekarang aku boleh bersenang-lenang, makan, minum, dan berseronok.”’ <span id='dcv_12_20' class='dv'>20&#160;</span>Tetapi Tuhan berfirman kepadanya, ‘Hai orang yang tidak munasabah, malam ini engkau akan kehilangan nyawamu. Jadi siapakah yang akan mendapat apa yang sudah engkau simpan?’ <span id='dcv_12_21' class='dv'>21&#160;</span>Itulah yang akan terjadi kepada orang yang menyimpan harta untuk diri sendiri tetapi tidak kaya di mata Tuhan.”</p></div><div id='p121' class='par'><p class='sb'><span id='dcv_12_22' class='dv'>22&#160;</span>Kemudian dia berkata kepada murid-muridnya, “Itulah sebabnya aku berkata kepada kamu: Jangan khuatir lagi tentang hidupmu, tentang apa yang akan kamu makan, dan jangan khuatir lagi tentang tubuhmu, tentang apa yang akan kamu pakai, <span id='dcv_12_23' class='dv'>23&#160;</span>kerana nyawa lebih berharga daripada makanan dan tubuh lebih berharga daripada pakaian. <span id='dcv_12_24' class='dv'>24&#160;</span>Perhatikanlah burung gagak yang tidak menyemai benih, menuai, atau memiliki gudang mahupun jelapang. Namun Tuhan memberi burung-burung itu makanan. Bukankah kamu jauh lebih berharga daripada burung-burung? <span id='dcv_12_25' class='dv'>25&#160;</span>Siapakah antara kamu yang dapat memanjangkan hayat walaupun sedikit dengan berasa khuatir? <span id='dcv_12_26' class='dv'>26&#160;</span>Jika perkara sekecil itu pun tidak dapat kamu lakukan, mengapakah kamu khuatir tentang perkara-perkara lain? <span id='dcv_12_27' class='dv'>27&#160;</span>Perhatikan bagaimana bunga-bunga tumbuh. Bunga-bunga tidak bekerja atau menenun pakaian. Tetapi aku berkata kepada kamu bahawa Raja Salomo dengan segala kemuliaannya pun tidak berpakaian seindah salah satu daripada bunga-bunga itu. <span id='dcv_12_28' class='dv'>28&#160;</span>Mengapakah iman kamu begitu lemah? Jika tumbuh-tumbuhan di padang yang ada hari ini lalu esoknya dibuang ke dalam api pun diberikan pakaian yang indah oleh Tuhan, apatah lagi dengan kamu! Sudah pasti Dia akan memberi kamu pakaian yang diperlukan. <span id='dcv_12_29' class='dv'>29&#160;</span>Jadi jangan asyik berfikir tentang apa yang akan kamu makan dan apa yang akan kamu minum, dan jangan lagi terlalu khuatir. <span id='dcv_12_30' class='dv'>30&#160;</span>Semua perkara ini asyik dikejar oleh orang dalam dunia ini. Tetapi Bapa kamu tahu bahawa kamu memerlukan semua perkara ini. <span id='dcv_12_31' class='dv'>31&#160;</span>Oleh itu, teruslah mengutamakan Kerajaan-Nya, dan perkara-perkara itu akan diberikan kepada kamu.</p></div><div id='p122' class='par'><p class='sb'><span id='dcv_12_32' class='dv'>32&#160;</span>“Hai kawanan kecil, janganlah takut, kerana Bapa kamu sudah membuat keputusan untuk memberi kamu Kerajaan-Nya. <span id='dcv_12_33' class='dv'>33&#160;</span>Juallah harta milik kamu, dan buatlah kebajikan. Dapatkanlah dompet yang tidak akan rosak, iaitu harta di syurga yang tidak akan habis. Di situ pencuri tidak dapat menghampiri harta kamu dan gegat tidak dapat merosakkannya. <span id='dcv_12_34' class='dv'>34&#160;</span>Hal ini demikian kerana di mana harta kamu, di situ juga hati kamu.</p></div><div id='p123' class='par'><p class='sb'><span id='dcv_12_35' class='dv'>35&#160;</span>“Hendaklah kamu mengikat pinggang<a class='fn'></a> dan memastikan pelita kamu dinyalakan. <span id='dcv_12_36' class='dv'>36&#160;</span>Jadilah seperti hamba yang sedang menunggu tuan mereka pulang dari majlis perkahwinan. Apabila tuan mereka tiba dan mengetuk pintu, mereka dapat membuka pintu dengan serta-merta. <span id='dcv_12_37' class='dv'>37&#160;</span>Alangkah bahagianya hamba-hamba itu jika tuan mereka datang dan mendapati bahawa mereka sedang berjaga-jaga! Sesungguhnya aku berkata kepada kamu: Dia akan bersiap sedia,<a class='fn'></a> menyuruh mereka duduk dan makan di meja, serta melayani mereka. <span id='dcv_12_38' class='dv'>38&#160;</span>Alangkah bahagianya mereka jika dia datang pada lewat malam,<a class='fn'></a> bahkan selepas tengah malam,<a class='fn'></a> dan mendapati bahawa mereka sedang berjaga-jaga! <span id='dcv_12_39' class='dv'>39&#160;</span>Tetapi ketahuilah hal ini: Jika tuan rumah tahu pada jam berapa pencuri akan datang, dia tidak akan membenarkan pencuri pecah masuk ke dalam rumahnya. <span id='dcv_12_40' class='dv'>40&#160;</span>Oleh itu, pastikan bahawa kamu sentiasa bersedia, kerana Anak manusia akan datang pada waktu yang tidak kamu jangkakan.”</p></div><div id='p124' class='par'><p class='sb'><span id='dcv_12_41' class='dv'>41&#160;</span>Kemudian Petrus berkata, “Tuan, adakah perumpamaan ini ditujukan kepada kami sahaja atau kepada semua orang juga?” <span id='dcv_12_42' class='dv'>42&#160;</span>Lalu Tuan Yesus menjawab, “Siapakah sebenarnya hamba<a class='fn'></a> yang setia dan bijaksana, yang akan dilantik oleh tuannya untuk menjaga hamba-hamba lain dan terus memberi mereka bekalan makanan yang mencukupi pada masa yang sesuai? <span id='dcv_12_43' class='dv'>43&#160;</span>Alangkah bahagianya hamba itu jika tuannya datang dan mendapati bahawa dia sedang menjalankan tugasnya! <span id='dcv_12_44' class='dv'>44&#160;</span>Sesungguhnya aku berkata kepada kamu: Dia akan melantik hamba itu untuk mengurus segala hartanya. <span id='dcv_12_45' class='dv'>45&#160;</span>Tetapi jika hamba itu berkata dalam hatinya, ‘Masih lama lagi sebelum tuanku balik,’ lalu dia mula memukul hamba lelaki dan hamba perempuan yang lain, dan makan minum serta menjadi mabuk, <span id='dcv_12_46' class='dv'>46&#160;</span>tuan kepada hamba itu akan datang pada hari yang tidak dijangkakannya dan pada masa yang tidak diketahuinya. Kemudian, tuannya akan menjatuhkan hukuman yang berat sekali ke atasnya dan membuangnya bersama orang yang tidak setia. <span id='dcv_12_47' class='dv'>47&#160;</span>Hamba itu memahami kehendak tuannya tetapi tidak bersedia untuk menyambut kedatangannya atau bertindak selaras dengan kehendaknya. Oleh itu, dia akan disebat banyak kali. <span id='dcv_12_48' class='dv'>48&#160;</span>Tetapi ada hamba yang melakukan kesalahan kerana tidak memahami kehendak tuannya. Oleh itu, walaupun dia harus disebat, dia akan disebat beberapa kali sahaja. Sesungguhnya, semakin banyak tanggungjawab yang diamanahkan kepada seseorang, semakin besar kewajipan yang dipikulnya. Semakin banyak tanggungjawab yang diberikan kepada seseorang, semakin tinggi harapan orang lain terhadapnya.</p></div><div id='p125' class='par'><p class='sb'><span id='dcv_12_49' class='dv'>49&#160;</span>“Aku datang untuk menyalakan api di bumi. Api itu sudah dinyalakan, jadi tiada apa-apa lagi yang aku inginkan. <span id='dcv_12_50' class='dv'>50&#160;</span>Sememangnya, ada pembaptisan yang perlu aku terima, dan aku sungguh resah selagi hal itu belum berakhir! <span id='dcv_12_51' class='dv'>51&#160;</span>Adakah kamu menyangka bahawa aku datang ke bumi untuk membawa kedamaian? Tidak, sebaliknya aku datang untuk membawa perpecahan. <span id='dcv_12_52' class='dv'>52&#160;</span>Mulai sekarang, akan berlakunya perpecahan antara lima orang dalam sebuah keluarga, tiga lawan dua dan dua lawan tiga. <span id='dcv_12_53' class='dv'>53&#160;</span>Bapa akan melawan anak lelaki dan anak lelaki akan melawan bapa, ibu akan melawan anak perempuan dan anak perempuan akan melawan ibu, ibu mentua akan melawan menantu perempuan dan menantu perempuan akan melawan ibu mentua.”</p></div><div id='p126' class='par'><p class='sb'><span id='dcv_12_54' class='dv'>54&#160;</span>Kemudian Yesus berkata kepada orang ramai, “Apabila kamu melihat awan terbentuk di bahagian barat, kamu segera berkata, ‘Ribut akan melanda,’ dan hal itu terjadi. <span id='dcv_12_55' class='dv'>55&#160;</span>Apabila kamu melihat bahawa angin selatan sedang bertiup, kamu berkata, ‘Cuaca hari ini tentu sangat panas,’ dan hal itu berlaku. <span id='dcv_12_56' class='dv'>56&#160;</span>Hai orang yang bermuka dua, kamu tahu cara untuk menjelaskan keadaan cuaca dengan melihat langit dan bumi, tetapi mengapakah kamu tidak memahami apa yang sedang berlaku sekarang? <span id='dcv_12_57' class='dv'>57&#160;</span>Mengapakah kamu tidak turut menilai bagi diri sendiri apa yang benar di mata Tuhan? <span id='dcv_12_58' class='dv'>58&#160;</span>Misalnya, semasa kamu dan orang yang mendakwa kamu pergi berjumpa dengan pihak berkuasa, berusahalah untuk menyelesaikan pertikaian antara kamu berdua semasa dalam perjalanan, supaya orang yang mendakwa kamu itu tidak menyerahkan kamu kepada hakim, lalu hakim menyerahkan kamu kepada pengawal untuk dipenjarakan. <span id='dcv_12_59' class='dv'>59&#160;</span>Ketahuilah bahawa kamu akan terus meringkuk dalam penjara selagi kamu tidak membayar hutang kamu sampai duit syiling kecil yang terakhir.”<a class='fn'></a></p></div></div></text>
<text chap="13"><div class='document bible' dir='ltr'><div id='p127' class='par'><p class='sb'><span id='dcv_13_1' class='dc'>13 </span>Pada masa itu, beberapa orang di situ melaporkan kepada Yesus bahawa sesetengah orang Galilea telah dibunuh oleh Pilatus semasa mereka mempersembahkan korban. <span id='dcv_13_2' class='dv'>2&#160;</span>Maka dia berkata kepada mereka, “Adakah kamu sangka bahawa hal ini terjadi kerana beberapa orang Galilea itu lebih berdosa daripada semua orang Galilea yang lain? <span id='dcv_13_3' class='dv'>3&#160;</span>Tidak. Aku berkata kepada kamu: Jika kamu tidak bertaubat, kamu semua akan binasa seperti mereka. <span id='dcv_13_4' class='dv'>4&#160;</span>Fikirkanlah juga tentang 18 orang yang terbunuh semasa menara di Siloam runtuh menimpa mereka. Adakah kamu sangka bahawa dosa mereka lebih besar daripada dosa semua penduduk Yerusalem yang lain? <span id='dcv_13_5' class='dv'>5&#160;</span>Tidak. Aku berkata kepada kamu: Jika kamu tidak bertaubat, kamu semua akan binasa seperti mereka.”</p></div><div id='p128' class='par'><p class='sb'><span id='dcv_13_6' class='dv'>6&#160;</span>Kemudian dia menceritakan perumpamaan ini: “Seorang lelaki telah menanam pokok ara di ladang anggurnya. Semasa dia mencari buah pada pokok itu, dia tidak menjumpai sebiji buah pun. <span id='dcv_13_7' class='dv'>7&#160;</span>Maka dia berkata kepada pekerja di ladang itu, ‘Sudah tiga tahun aku mencari buah pada pokok ara ini tetapi tidak menjumpai sebiji buah pun. Tebang sahajalah pokok ini! Apa gunanya pokok ini tumbuh di atas tanah tetapi tidak menghasilkan buah?’ <span id='dcv_13_8' class='dv'>8&#160;</span>Pekerja itu menjawab, ‘Tuan, biarlah pokok ini hidup satu tahun lagi. Aku akan menggali tanah di sekelilingnya dan menabur baja. <span id='dcv_13_9' class='dv'>9&#160;</span>Selepas itu, jika pokok ini menghasilkan buah, baguslah. Jika tidak, biarlah pokok ini ditebang.’”</p></div><div id='p129' class='par'><p class='sb'><span id='dcv_13_10' class='dv'>10&#160;</span>Pada hari Sabat, Yesus mengajar orang di dalam sebuah rumah ibadat. <span id='dcv_13_11' class='dv'>11&#160;</span>Di situ ada seorang wanita yang sudah sakit selama 18 tahun. Ada roh jahat yang menyebabkannya bongkok dan langsung tidak dapat berdiri tegak. <span id='dcv_13_12' class='dv'>12&#160;</span>Apabila Yesus nampak wanita itu, dia memanggilnya lalu berkata, “Kamu disembuhkan daripada penyakitmu.” <span id='dcv_13_13' class='dv'>13&#160;</span>Kemudian dia meletakkan tangannya ke atas wanita itu, lalu wanita itu segera berdiri tegak dan mula memuliakan Tuhan. <span id='dcv_13_14' class='dv'>14&#160;</span>Apabila ketua rumah ibadat nampak Yesus menyembuhkan orang pada hari Sabat, dia menjadi marah lalu berkata kepada orang ramai, “Ada enam hari untuk bekerja. Maka datanglah pada masa itu untuk disembuhkan, bukan pada hari Sabat!” <span id='dcv_13_15' class='dv'>15&#160;</span>Namun Tuan Yesus berkata kepadanya, “Orang yang bermuka dua! Pada hari Sabat, tidakkah kamu melepaskan lembu jantan atau keldai masing-masing dan membawanya keluar dari kandang untuk minum air? <span id='dcv_13_16' class='dv'>16&#160;</span>Wanita ini ialah keturunan Abraham yang telah dibelenggu oleh Syaitan selama 18 tahun. Tidak patutkah dia dibebaskan daripada belenggunya pada hari Sabat?” <span id='dcv_13_17' class='dv'>17&#160;</span>Semasa Yesus berkata demikian, semua penentangnya mula berasa malu. Namun, orang ramai bersukacita atas semua perbuatannya yang menakjubkan.</p></div><div id='p130' class='par'><p class='sb'><span id='dcv_13_18' class='dv'>18&#160;</span>Oleh itu, dia menyambung, “Kerajaan Tuhan bagaikan apa? Apakah yang boleh disamakan dengannya? <span id='dcv_13_19' class='dv'>19&#160;</span>Kerajaan Tuhan seperti biji sawi yang diambil lalu ditanam oleh seorang lelaki di kebunnya. Biji itu kemudiannya bertumbuh menjadi sebatang pokok, dan burung-burung di langit pun membuat sarang di dahan-dahannya.”</p></div><div id='p131' class='par'><p class='sb'><span id='dcv_13_20' class='dv'>20&#160;</span>Sekali lagi dia berkata, “Kerajaan Tuhan boleh disamakan dengan apa? <span id='dcv_13_21' class='dv'>21&#160;</span>Kerajaan Tuhan bagaikan ragi yang diambil oleh seorang wanita untuk dicampurkan dengan 10 kilogram tepung sehingga seluruh adunan itu naik.”</p></div><div id='p132' class='par'><p class='sb'><span id='dcv_13_22' class='dv'>22&#160;</span>Dalam perjalanan ke Yerusalem, Yesus mengunjungi kota demi kota dan pekan demi pekan untuk mengajar orang. <span id='dcv_13_23' class='dv'>23&#160;</span>Seorang lelaki bertanya kepadanya, “Tuan, sedikit sahajakah orang yang akan diselamatkan?” Dia berkata kepada mereka, <span id='dcv_13_24' class='dv'>24&#160;</span>“Berusahalah sedaya upaya untuk masuk melalui pintu yang sempit. Aku berkata kepada kamu: Ramai orang akan berusaha memasukinya tetapi tidak akan berjaya. <span id='dcv_13_25' class='dv'>25&#160;</span>Selepas tuan rumah bangun dan mengunci pintu, kamu akan berdiri di luar dan mengetuk pintu sambil berkata, ‘Tuan, bukalah pintu untuk kami.’ Tetapi dia akan berkata kepada kamu, ‘Aku tidak tahu dari mana kamu datang.’ <span id='dcv_13_26' class='dv'>26&#160;</span>Kemudian kamu akan berkata, ‘Kami pernah makan dan minum bersama tuan, dan tuan juga pernah mengajar di jalan utama kota kami.’ <span id='dcv_13_27' class='dv'>27&#160;</span>Namun dia akan berkata kepada kamu, ‘Aku tidak tahu dari mana kamu datang. Pergilah dari sini, hai kamu semua yang berbuat jahat!’ <span id='dcv_13_28' class='dv'>28&#160;</span>Kamu akan melihat Abraham, Ishak, Yakub, dan semua nabi ada di dalam Kerajaan Tuhan, tetapi kamu pula dibuang ke luar. Di situ kamu akan menangis dan menggertakkan gigi. <span id='dcv_13_29' class='dv'>29&#160;</span>Tambahan lagi, orang yang datang dari timur, barat, utara, dan selatan akan duduk dan makan di dalam Kerajaan Tuhan. <span id='dcv_13_30' class='dv'>30&#160;</span>Sesungguhnya, sesetengah orang yang terakhir akan menjadi yang pertama, manakala sesetengah orang yang pertama akan menjadi yang terakhir.”</p></div><div id='p133' class='par'><p class='sb'><span id='dcv_13_31' class='dv'>31&#160;</span>Pada masa itu juga, beberapa orang Farisi datang kepadanya dan berkata, “Pergilah dan tinggalkanlah tempat ini, kerana Herodes ingin membunuhmu.” <span id='dcv_13_32' class='dv'>32&#160;</span>Dia berkata kepada mereka, “Pergilah dan beritahulah si licik<a class='fn'></a> itu, ‘Hari ini dan hari esok, aku akan mengusir roh jahat dan menyembuhkan orang sakit. Pada hari ketiga, kerjaku akan selesai.’ <span id='dcv_13_33' class='dv'>33&#160;</span>Namun, aku mesti meneruskan perjalananku pada hari ini, esok, dan lusa, kerana seorang nabi tidak boleh dibunuh di luar Yerusalem. <span id='dcv_13_34' class='dv'>34&#160;</span>Yerusalem, Yerusalem, kamu membunuh para nabi dan merejam orang yang diutus kepada kamu. Sudah banyak kali aku ingin mengumpulkan anak-anak kamu sepertimana seekor ayam betina mengumpulkan anak-anaknya di bawah sayapnya! Tetapi kamu semua tidak mahu. <span id='dcv_13_35' class='dv'>35&#160;</span>Lihatlah, rumah ini<a class='fn'></a> akan terbiar dan diserahkan kepada kamu! Aku berkata kepada kamu: Kamu pasti tidak akan melihat aku lagi sehingga kamu berkata, ‘Diberkatilah dia yang datang atas nama Yehuwa!’”</p></div></div></text>
<text chap="14"><div class='document bible' dir='ltr'><div id='p134' class='par'><p class='sb'><span id='dcv_14_1' class='dc'>14 </span>Pada suatu hari Sabat, Yesus pergi makan di rumah seorang pemimpin orang Farisi. Orang di situ memerhatikan Yesus dengan teliti. <span id='dcv_14_2' class='dv'>2&#160;</span>Di hadapannya terdapat seorang lelaki yang menderita sejenis penyakit yang menyebabkan tubuhnya bengkak. <span id='dcv_14_3' class='dv'>3&#160;</span>Maka Yesus berkata kepada orang Farisi dan mereka yang arif dalam Hukum, “Salahkah untuk menyembuhkan orang pada hari Sabat?” <span id='dcv_14_4' class='dv'>4&#160;</span>Tetapi mereka diam sahaja. Oleh itu Yesus menyentuh lelaki itu dan menyembuhkannya lalu menyuruhnya pergi. <span id='dcv_14_5' class='dv'>5&#160;</span>Kemudian dia berkata kepada mereka, “Jika anak lelaki atau lembu jantan kamu jatuh ke dalam perigi pada hari Sabat, siapakah antara kamu yang tidak akan segera menariknya keluar?” <span id='dcv_14_6' class='dv'>6&#160;</span>Mereka tidak dapat menjawabnya.</p></div><div id='p135' class='par'><p class='sb'><span id='dcv_14_7' class='dv'>7&#160;</span>Apabila Yesus melihat bahawa tetamu di situ suka memilih tempat yang terbaik, dia menceritakan satu perumpamaan kepada mereka: <span id='dcv_14_8' class='dv'>8&#160;</span>“Semasa orang lain menjemput kamu ke jamuan perkahwinan, janganlah duduk di tempat yang terbaik. Barangkali seseorang yang lebih penting daripada kamu juga dijemput, <span id='dcv_14_9' class='dv'>9&#160;</span>dan orang yang menjemput kamu berdua akan datang dan berkata kepada kamu, ‘Biarlah dia yang duduk di tempat ini.’ Kemudian, dengan malu kamu terpaksa duduk di tempat yang paling rendah. <span id='dcv_14_10' class='dv'>10&#160;</span>Sebaliknya, apabila kamu dijemput, pergilah duduk di tempat yang paling rendah. Apabila orang yang menjemput kamu itu datang, dia akan berkata, ‘Kawan, marilah ke tempat yang lebih baik.’ Pada masa itu, kamu akan diberikan penghormatan di hadapan semua tetamu lain. <span id='dcv_14_11' class='dv'>11&#160;</span>Hal ini demikian kerana sesiapa yang meninggikan diri akan direndahkan, dan sesiapa yang merendahkan diri akan ditinggikan.”</p></div><div id='p136' class='par'><p class='sb'><span id='dcv_14_12' class='dv'>12&#160;</span>Seterusnya Yesus juga berkata kepada orang yang mengundangnya, “Semasa kamu mengadakan jamuan tengah hari atau jamuan malam, janganlah menjemput sahabat, adik-beradik, sanak saudara, atau jiran yang kaya. Mungkin mereka juga akan menjemput kamu kelak, dan dengan demikian kamu sudah menerima balasan kamu. <span id='dcv_14_13' class='dv'>13&#160;</span>Sebaliknya, semasa kamu mengadakan jamuan, jemputlah orang miskin, orang tempang, orang buta, dan orang lain yang kurang upaya. <span id='dcv_14_14' class='dv'>14&#160;</span>Berbahagialah kamu setelah berbuat demikian, kerana mereka tidak mempunyai apa-apa untuk membalas kamu. Kamu akan menerima balasan kamu semasa orang yang melakukan apa yang benar dibangkitkan.”</p></div><div id='p137' class='par'><p class='sb'><span id='dcv_14_15' class='dv'>15&#160;</span>Salah seorang tetamu di situ mendengar kata-katanya lalu berkata, “Berbahagialah orang yang menikmati jamuan di dalam Kerajaan Tuhan.”</p></div><div id='p138' class='par'><p class='sb'><span id='dcv_14_16' class='dv'>16&#160;</span>Yesus berkata kepadanya, “Ada seorang lelaki yang mengadakan jamuan malam yang besar dan dia telah menjemput banyak orang. <span id='dcv_14_17' class='dv'>17&#160;</span>Apabila masa jamuan itu hampir tiba, dia mengutus hambanya untuk berkata kepada orang yang dijemput, ‘Datanglah, semuanya sudah siap.’ <span id='dcv_14_18' class='dv'>18&#160;</span>Tetapi mereka semua mula memberikan alasan. Yang pertama berkata, ‘Aku sudah membeli sebidang tanah dan hendak melihatnya. Maaf, aku tidak dapat datang.’ <span id='dcv_14_19' class='dv'>19&#160;</span>Seorang lagi berkata, ‘Aku telah membeli 10 ekor lembu dan hendak memeriksa lembu-lembu itu. Maaf, aku tidak dapat datang.’ <span id='dcv_14_20' class='dv'>20&#160;</span>Ada juga yang berkata, ‘Aku baru sahaja berkahwin. Itulah sebabnya aku tidak dapat datang.’ <span id='dcv_14_21' class='dv'>21&#160;</span>Hamba itu pun pulang dan melaporkan hal itu kepada tuannya. Tuan rumah itu naik marah dan berkata kepada hambanya, ‘Cepatlah pergi ke jalan utama dan lorong kecil di kota. Bawalah orang miskin, orang buta, orang tempang, dan orang lain yang kurang upaya ke sini.’ <span id='dcv_14_22' class='dv'>22&#160;</span>Selepas hamba itu pulang, dia berkata, ‘Perintah tuan sudah hamba laksanakan. Namun, masih ada tempat kosong.’ <span id='dcv_14_23' class='dv'>23&#160;</span>Tuannya pun berkata, ‘Pergilah ke jalan dan lorong di luar kota. Desaklah orang di situ untuk datang supaya rumahku penuh dengan tetamu. <span id='dcv_14_24' class='dv'>24&#160;</span>Aku berkata kepada kamu: Tiada seorang pun daripada semua orang yang dijemput pada mulanya akan makan di jamuan malamku.’”</p></div><div id='p139' class='par'><p class='sb'><span id='dcv_14_25' class='dv'>25&#160;</span>Sekumpulan besar orang sedang berjalan dengan Yesus. Dia berpaling lalu berkata kepada mereka, <span id='dcv_14_26' class='dv'>26&#160;</span>“Sesiapa yang datang kepadaku mesti mengasihi aku lebih daripada<a class='fn'></a> bapa, ibu, isteri, anak, adik-beradik, dan bahkan diri sendiri. Jika tidak, dia tidak boleh menjadi muridku. <span id='dcv_14_27' class='dv'>27&#160;</span>Sesiapa yang tidak memikul tiang seksaannya<a class='fn'></a> dan terus mengikut aku tidak boleh menjadi muridku. <span id='dcv_14_28' class='dv'>28&#160;</span>Misalnya, siapakah antara kamu yang ingin membina sebuah menara, tetapi tidak duduk dan mengira perbelanjaannya terlebih dahulu untuk melihat sama ada wangnya cukup untuk menyiapkan pembinaan itu atau tidak? <span id='dcv_14_29' class='dv'>29&#160;</span>Jika tidak, dia mungkin meletakkan asasnya tetapi tidak dapat menyiapkan kerja pembinaannya. Kemudian, semua orang yang melihat hal ini akan mentertawakannya <span id='dcv_14_30' class='dv'>30&#160;</span>dan berkata, ‘Orang ini mula membina tetapi tidak dapat menyiapkan pembinaannya.’ <span id='dcv_14_31' class='dv'>31&#160;</span>Fikirkan lagi: Jika seorang raja akan berperang dengan seorang raja yang lain, tidakkah raja itu akan duduk dan berbincang dengan para penasihatnya terlebih dahulu untuk melihat sama ada 10,000 orang askarnya dapat melawan 20,000 orang askar yang akan menyerangnya? <span id='dcv_14_32' class='dv'>32&#160;</span>Jika dia tahu bahawa dia tidak dapat menang, dia akan mengutus duta-dutanya untuk minta berdamai semasa pihak musuh masih jauh. <span id='dcv_14_33' class='dv'>33&#160;</span>Dalam cara yang sama, ingatlah bahawa kamu tidak boleh menjadi muridku selagi kamu tidak meninggalkan semua harta kamu.</p></div><div id='p140' class='par'><p class='sb'><span id='dcv_14_34' class='dv'>34&#160;</span>“Garam memang baik. Tetapi jika garam hilang rasa masinnya, apakah yang akan digunakan untuk memulihkan rasanya? <span id='dcv_14_35' class='dv'>35&#160;</span>Memandangkan garam itu tidak sesuai untuk dicampurkan dengan tanah atau baja, orang akan membuangnya. Hendaklah orang yang bertelinga, mendengar dengan teliti.”</p></div></div></text>
<text chap="15"><div class='document bible' dir='ltr'><div id='p141' class='par'><p class='sb'><span id='dcv_15_1' class='dc'>15 </span>Semua pemungut cukai dan orang yang berdosa berkumpul di sekeliling Yesus untuk mendengar kata-katanya. <span id='dcv_15_2' class='dv'>2&#160;</span>Orang Farisi dan para jurutulis hukum bersungut-sungut dan berkata, “Lelaki ini menyambut orang yang berdosa dan makan bersama mereka.” <span id='dcv_15_3' class='dv'>3&#160;</span>Oleh itu, Yesus menceritakan perumpamaan ini: <span id='dcv_15_4' class='dv'>4&#160;</span>“Katakan seorang daripada kamu memiliki 100 ekor bebiri dan salah seekor bebirinya hilang. Tidakkah dia akan meninggalkan 99 ekor bebiri itu di padang belantara lalu pergi mencari bebiri yang hilang itu sehingga dapat? <span id='dcv_15_5' class='dv'>5&#160;</span>Apabila dia menjumpai bebiri itu, dia memikulnya pada bahu dan bersukacita. <span id='dcv_15_6' class='dv'>6&#160;</span>Setibanya di rumah, dia memanggil kawan-kawan dan jiran-jirannya lalu berkata kepada mereka, ‘Bergembiralah bersamaku kerana bebiriku yang hilang sudah dijumpai.’ <span id='dcv_15_7' class='dv'>7&#160;</span>Aku memberitahu kamu bahawa dalam cara yang sama, seorang pendosa yang bertaubat akan mendatangkan sukacita yang lebih besar di syurga berbanding dengan 99 orang yang melakukan apa yang benar, yang tidak perlu bertaubat.</p></div><div id='p142' class='par'><p class='sb'><span id='dcv_15_8' class='dv'>8&#160;</span>“Atau, katakan seorang wanita memiliki 10 keping wang perak<a class='fn'></a> dan sekeping daripada wang peraknya hilang. Tidakkah dia akan menyalakan pelita, menyapu rumahnya, dan mencari wang perak itu dengan teliti sehingga dapat? <span id='dcv_15_9' class='dv'>9&#160;</span>Apabila dia menjumpai wang perak itu, dia memanggil kawan-kawan dan jiran-jirannya lalu berkata kepada mereka, ‘Bersukacitalah bersamaku kerana wang perakku yang hilang sudah dijumpai.’ <span id='dcv_15_10' class='dv'>10&#160;</span>Dalam cara yang sama, aku memberitahu kamu bahawa malaikat-malaikat Tuhan akan bersukacita apabila seorang pendosa bertaubat.”</p></div><div id='p143' class='par'><p class='sb'><span id='dcv_15_11' class='dv'>11&#160;</span>Kemudian dia berkata, “Seorang lelaki mempunyai dua orang anak lelaki. <span id='dcv_15_12' class='dv'>12&#160;</span>Yang bongsu berkata kepada bapanya, ‘Ayah, berikanlah harta bahagian saya.’ Lalu bapanya membahagikan hartanya antara kedua-dua orang anaknya. <span id='dcv_15_13' class='dv'>13&#160;</span>Beberapa hari kemudian, anak bongsu itu mengumpulkan semua barangnya dan mengembara ke sebuah negeri yang jauh. Di sana, dia memboroskan harta miliknya dan hidup berfoya-foya. <span id='dcv_15_14' class='dv'>14&#160;</span>Setelah dia memboroskan semua hartanya, kebuluran yang teruk melanda seluruh negeri itu dan dia terpaksa hidup dalam keadaan yang serba kekurangan. <span id='dcv_15_15' class='dv'>15&#160;</span>Dia bahkan pergi bekerja dengan seorang penduduk negeri itu yang menyuruh dia menjaga kawanan babi di ladangnya. <span id='dcv_15_16' class='dv'>16&#160;</span>Dia teringin mengisi perutnya dengan makanan babi, tetapi tiada seorang pun yang memberinya apa-apa untuk dimakan.</p></div><div id='p144' class='par'><p class='sb'><span id='dcv_15_17' class='dv'>17&#160;</span>“Akhirnya dia insaf lalu berkata, ‘Bapaku mengupah banyak orang dan mereka berlimpah-limpah dengan roti sedangkan aku hampir mati kelaparan di sini! <span id='dcv_15_18' class='dv'>18&#160;</span>Aku akan berangkat dan pergi kepada bapaku lalu berkata kepadanya, “Ayah, saya sudah berdosa terhadap Tuhan di syurga dan terhadap ayah. <span id='dcv_15_19' class='dv'>19&#160;</span>Saya tidak layak lagi dipanggil anak ayah. Jadikanlah saya orang gaji ayah.”’ <span id='dcv_15_20' class='dv'>20&#160;</span>Maka dia bangun dan pulang kepada bapanya. Apabila bapanya nampak dia dari jauh, bapanya berasa kasihan terhadapnya lalu berlari ke arahnya, memeluknya, dan menciumnya. <span id='dcv_15_21' class='dv'>21&#160;</span>Kemudian, anak itu berkata kepada bapanya, ‘Ayah, saya telah berdosa terhadap Tuhan di syurga dan terhadap ayah. Saya tidak lagi layak disebut anak ayah.’ <span id='dcv_15_22' class='dv'>22&#160;</span>Tetapi bapanya berkata kepada hamba-hambanya, ‘Cepat! Bawalah jubah yang terbaik dan kenakanlah jubah itu padanya. Pakaikan cincin pada jarinya dan kasut pada kakinya. <span id='dcv_15_23' class='dv'>23&#160;</span>Bawa dan sembelihlah anak lembu yang gemuk dan marilah kita makan dan berpesta, <span id='dcv_15_24' class='dv'>24&#160;</span>kerana anakku ini mati tetapi dia telah hidup semula, dan dia hilang tetapi sudah ditemui.’ Maka mereka mula bersukacita.</p></div><div id='p145' class='par'><p class='sb'><span id='dcv_15_25' class='dv'>25&#160;</span>“Pada masa itu, anaknya yang sulung berada di ladang. Semasa dia dalam perjalanan pulang dan berada tidak jauh dari rumahnya, dia terdengar bunyi muzik dan tari-tarian. <span id='dcv_15_26' class='dv'>26&#160;</span>Maka dia memanggil salah seorang hamba untuk bertanya tentang apa yang sedang berlaku. <span id='dcv_15_27' class='dv'>27&#160;</span>Hamba itu menjawab, ‘Adik tuan sudah kembali. Bapa tuan menyembelih anak lembu yang gemuk, kerana adik tuan sudah kembali dalam keadaan yang sihat.’<a class='fn'></a> <span id='dcv_15_28' class='dv'>28&#160;</span>Mendengar hal ini, dia menjadi marah dan enggan masuk ke dalam rumah. Lalu bapanya keluar dan menasihatinya. <span id='dcv_15_29' class='dv'>29&#160;</span>Tetapi dia berkata kepada bapanya, ‘Lihatlah! Sudah bertahun-tahun saya bekerja seperti hamba untuk ayah dan saya tidak pernah mengingkari perintah ayah. Tetapi ayah tidak pernah memberikan seekor anak kambing pun kepada saya supaya saya boleh bersukacita bersama sahabat-sahabat saya. <span id='dcv_15_30' class='dv'>30&#160;</span>Anak ayah itu pula memboroskan segala harta ayah bersama pelacur, tetapi sebaik sahaja dia pulang, ayah menyembelih anak lembu yang gemuk untuk dia.’ <span id='dcv_15_31' class='dv'>31&#160;</span>Bapanya berkata kepadanya, ‘Anakku, kamu sentiasa di sisi ayah. Segala yang ayah miliki juga milikmu, <span id='dcv_15_32' class='dv'>32&#160;</span>tetapi kita harus berpesta dan bergembira kerana adik kamu mati tetapi dia telah hidup semula, dan dia hilang tetapi sudah ditemui.’”</p></div></div></text>
<text chap="16"><div class='document bible' dir='ltr'><div id='p146' class='par'><p class='sb'><span id='dcv_16_1' class='dc'>16 </span>Kemudian dia juga berkata kepada murid-muridnya, “Seorang lelaki kaya mempunyai seorang hamba yang menguruskan rumah tangganya. Hamba itu&#160;dituduh membazirkan harta tuannya. <span id='dcv_16_2' class='dv'>2&#160;</span>Jadi orang kaya itu memanggilnya lalu berkata, ‘Aku hendak memecatmu kerana aku mendengar laporan buruk mengenaimu. Serahkanlah laporan kewanganmu.’ <span id='dcv_16_3' class='dv'>3&#160;</span>Hamba itu berkata kepada dirinya, ‘Tuanku tidak mahu aku menjadi pengurus rumah tangganya lagi. Apakah yang harus aku lakukan? Aku tidak cukup kuat untuk mencangkul, dan aku malu untuk meminta sedekah. <span id='dcv_16_4' class='dv'>4&#160;</span>Oh ya! Aku tahu apa yang dapat aku lakukan supaya apabila aku diberhentikan kerja, orang lain akan menyambut aku ke dalam rumah mereka.’ <span id='dcv_16_5' class='dv'>5&#160;</span>Oleh itu, dia memanggil setiap orang yang berhutang kepada tuannya. Dia berkata kepada orang yang pertama, ‘Berapakah hutangmu kepada tuanku?’ <span id='dcv_16_6' class='dv'>6&#160;</span>Orang itu menjawab, ‘Dua ribu dua ratus liter<a class='fn'></a> minyak zaitun.’ Hamba itu pun berkata, ‘Ambillah surat perjanjian pinjamanmu. Cepatlah duduk dan tulis 1,100 liter.’ <span id='dcv_16_7' class='dv'>7&#160;</span>Kemudian, dia berkata kepada seorang lagi, ‘Berapakah hutang kamu pula?’ Orang itu berkata, ‘Seratus guni gandum.’<a class='fn'></a> Hamba itu pun berkata, ‘Ambillah surat perjanjian pinjamanmu dan tulis 80 guni.’ <span id='dcv_16_8' class='dv'>8&#160;</span>Walaupun hamba itu tidak jujur, dia dipuji oleh tuannya kerana dia bertindak dengan bijaksana. Aku berkata demikian kerana orang dalam sistem dunia ini<a class='fn'></a> lebih bijaksana daripada orang yang hidup dalam terang semasa berurusan dengan orang dalam generasi mereka.</p></div><div id='p147' class='par'><p class='sb'><span id='dcv_16_9' class='dv'>9&#160;</span>“Aku juga berkata kepada kamu: Gunakanlah kekayaan daripada dunia jahat ini untuk mendapat sahabat. Dengan demikian, apabila kekayaan kamu lenyap, sahabat-sahabat itu akan menyambut kamu ke dalam tempat kediaman yang abadi. <span id='dcv_16_10' class='dv'>10&#160;</span>Orang yang setia dalam perkara yang kecil juga akan setia dalam perkara yang besar, dan orang yang tidak jujur dalam hal yang kecil juga tidak akan jujur dalam hal yang besar. <span id='dcv_16_11' class='dv'>11&#160;</span>Oleh itu, jika kamu tidak setia semasa menggunakan kekayaan dalam dunia jahat ini, siapakah yang akan mengamanahkan kekayaan sejati kepada kamu? <span id='dcv_16_12' class='dv'>12&#160;</span>Jika kamu tidak setia semasa menguruskan harta benda orang lain, siapakah yang akan memberi kamu ganjaran yang disediakan untuk kamu? <span id='dcv_16_13' class='dv'>13&#160;</span>Seorang hamba tidak dapat melayani dua orang tuan. Dia akan membenci yang seorang dan mengasihi yang seorang lagi, atau dia akan setia kepada yang seorang dan memandang hina pada yang seorang lagi. Kamu tidak dapat menjadi hamba Tuhan dan hamba Kekayaan pada masa yang sama.”</p></div><div id='p148' class='par'><p class='sb'><span id='dcv_16_14' class='dv'>14&#160;</span>Setelah mendengar kata-kata Yesus, orang Farisi mula mencemuhnya kerana mereka cinta akan wang. <span id='dcv_16_15' class='dv'>15&#160;</span>Maka dia berkata kepada mereka, “Di hadapan orang, kamu mengatakan bahawa kamu berbuat benar, tetapi Tuhan mengetahui isi hati kamu. Sebenarnya apa yang dianggap penting di mata manusia menjijikkan di mata Tuhan.</p></div><div id='p149' class='par'><p class='sb'><span id='dcv_16_16' class='dv'>16&#160;</span>“Hukum dan Ajaran Para Nabi telah dikhabarkan sehingga zaman Yohanes. Selepas itu, berita baik tentang Kerajaan Tuhan telah dikhabarkan, dan segala macam orang kini berusaha dengan gigih untuk memasukinya. <span id='dcv_16_17' class='dv'>17&#160;</span>Sesungguhnya, biarpun langit dan bumi lenyap, huruf yang terkecil atau satu titik pun dalam Hukum tidak akan lenyap sehingga semua yang tertulis berlaku.</p></div><div id='p150' class='par'><p class='sb'><span id='dcv_16_18' class='dv'>18&#160;</span>“Jika sesiapa menceraikan isterinya lalu berkahwin dengan wanita lain, dia telah berzina. Sesiapa yang mengahwini seorang wanita yang diceraikan oleh suaminya juga telah berzina.</p></div><div id='p151' class='par'><p class='sb'><span id='dcv_16_19' class='dv'>19&#160;</span>“Ada seorang lelaki kaya yang menikmati hidup yang serba mewah setiap hari. Dia biasa memakai pakaian yang diperbuat daripada kain linen ungu yang mahal. <span id='dcv_16_20' class='dv'>20&#160;</span>Seorang pengemis yang bernama Lazarus sering dibawa ke pintu pagar rumah lelaki kaya itu. Badannya penuh dengan bisul, <span id='dcv_16_21' class='dv'>21&#160;</span>dan dia berharap dapat mengisi perutnya dengan sisa makanan yang jatuh dari meja lelaki kaya itu. Bahkan anjing pun datang dan menjilat bisulnya. <span id='dcv_16_22' class='dv'>22&#160;</span>Akhirnya, pengemis itu meninggal dan dibawa oleh malaikat-malaikat ke sisi Abraham.<a class='fn'></a></p></div><div id='p152' class='par'><p class='sb'>“Lelaki kaya itu juga meninggal dan dikebumikan. <span id='dcv_16_23' class='dv'>23&#160;</span>Semasa dia menderita di Kuburan,<a class='fn'></a> dia mendongak dan melihat Abraham dari jauh bersama Lazarus di sisinya.<a class='fn'></a> <span id='dcv_16_24' class='dv'>24&#160;</span>Maka lelaki kaya itu berseru, ‘Bapa Abraham, kasihanilah aku. Utuslah Lazarus untuk mencelup hujung jarinya ke dalam air dan menyejukkan lidahku, kerana aku sangat sengsara dalam api yang berkobar ini.’ <span id='dcv_16_25' class='dv'>25&#160;</span>Namun Abraham berkata, ‘Anakku, ingatlah bahawa kamu sudah menikmati segala yang baik semasa kamu masih hidup, tetapi Lazarus pula ditimpa pelbagai kesusahan. Sekarang, dia mendapat kelegaan di sini, tetapi kamu pula sedang menderita. <span id='dcv_16_26' class='dv'>26&#160;</span>Selain itu, ada jurang dalam yang memisahkan kita, jadi orang dari sini tidak dapat pergi kepada kamu, dan orang dari situ juga tidak dapat datang kepada kami.’ <span id='dcv_16_27' class='dv'>27&#160;</span>Lelaki kaya itu pun berkata, ‘Jika begitu bapa, utuslah Lazarus ke rumah ayahku, <span id='dcv_16_28' class='dv'>28&#160;</span>supaya dia dapat memberikan kesaksian yang menyeluruh kepada lima orang adik-beradikku. Dengan ini mereka tidak akan menderita di sini seperti aku.’ <span id='dcv_16_29' class='dv'>29&#160;</span>Tetapi Abraham berkata, ‘Mereka boleh mendengar perintah dalam Hukum Musa dan Ajaran Para Nabi.’ <span id='dcv_16_30' class='dv'>30&#160;</span>Lelaki kaya itu berkata, ‘Tidak, bapa Abraham. Jika ada orang mati yang bangkit dan pergi kepada mereka, mereka akan bertaubat.’ <span id='dcv_16_31' class='dv'>31&#160;</span>Tetapi Abraham berkata kepadanya, ‘Jika mereka tidak mendengar perintah dalam Hukum Musa dan Ajaran Para Nabi, mereka juga tidak akan percaya biarpun ada orang bangkit daripada kematian.’”</p></div></div></text>
<text chap="17"><div class='document bible' dir='ltr'><div id='p153' class='par'><p class='sb'><span id='dcv_17_1' class='dc'>17 </span>Selepas itu, dia berkata kepada murid-muridnya, “Hal-hal yang menyebabkan orang tersandung pasti akan datang. Tetapi malanglah orang yang menyebabkan hal-hal itu berlaku! <span id='dcv_17_2' class='dv'>2&#160;</span>Lebih baik jika batu kisar digantungkan pada lehernya lalu dia dibuang ke dalam laut, daripada dia menyebabkan salah seorang muridku yang bagaikan anak kecil tersandung. <span id='dcv_17_3' class='dv'>3&#160;</span>Perhatikanlah diri kamu. Jika saudara kamu berdosa, tegurlah dia, dan jika dia bertaubat, maafkanlah dia. <span id='dcv_17_4' class='dv'>4&#160;</span>Meskipun dia berdosa terhadap kamu tujuh kali dalam sehari dan kembali kepada kamu tujuh kali lalu berkata, ‘Aku menyesal,’ kamu mesti memaafkan dia.”</p></div><div id='p154' class='par'><p class='sb'><span id='dcv_17_5' class='dv'>5&#160;</span>Para rasul berkata kepada Tuan Yesus, “Berilah kami lebih banyak iman.” <span id='dcv_17_6' class='dv'>6&#160;</span>Maka Tuan Yesus berkata, “Jika kamu mempunyai iman sebesar biji sawi, kamu dapat berkata kepada pokok kertau ini, ‘Tercabutlah dan tertanamlah di laut!’ dan pokok itu akan menurut perintah kamu.</p></div><div id='p155' class='par'><p class='sb'><span id='dcv_17_7' class='dv'>7&#160;</span>“Katakan kamu mempunyai seorang hamba yang sedang membajak atau menjaga ternakan. Setelah hamba itu pulang dari ladang, siapakah antara kamu yang akan berkata kepadanya, ‘Cepatlah datang dan makanlah di meja’? <span id='dcv_17_8' class='dv'>8&#160;</span>Sebaliknya kamu akan berkata kepadanya, ‘Sediakanlah makan malam aku dan pakailah apron lalu layanilah aku sehingga aku habis makan dan minum. Selepas itu, barulah kamu boleh makan dan minum.’ <span id='dcv_17_9' class='dv'>9&#160;</span>Memandangkan apa yang dilakukan oleh hamba itu merupakan kewajipannya, tuannya tidak akan mengucapkan terima kasih kepadanya. <span id='dcv_17_10' class='dv'>10&#160;</span>Dalam cara yang sama, selepas kamu melakukan segala yang ditugaskan kepada kamu, katakanlah, ‘Kami hamba yang tidak layak dipuji. Apa yang kami lakukan hanyalah kewajipan kami.’”</p></div><div id='p156' class='par'><p class='sb'><span id='dcv_17_11' class='dv'>11&#160;</span>Semasa dalam perjalanan ke Yerusalem, Yesus lalu di Samaria dan Galilea. <span id='dcv_17_12' class='dv'>12&#160;</span>Apabila dia masuk ke dalam sebuah pekan, 10 orang pesakit kusta melihatnya dari jauh. Mereka berdiri <span id='dcv_17_13' class='dv'>13&#160;</span>dan berseru dengan suara yang lantang, “Yesus, Guru, kasihanilah kami!” <span id='dcv_17_14' class='dv'>14&#160;</span>Apabila dia nampak mereka, dia berkata, “Pergilah berjumpa dengan para imam.” Ketika mereka berjalan ke sana, mereka sembuh. <span id='dcv_17_15' class='dv'>15&#160;</span>Sebaik sahaja seorang daripada mereka sedar bahawa dia sudah sembuh, dia berpatah balik dan memuliakan Tuhan dengan suara yang lantang. <span id='dcv_17_16' class='dv'>16&#160;</span>Lelaki itu bersujud di depan kaki Yesus dan mengucapkan terima kasih kepadanya. Dia orang Samaria. <span id='dcv_17_17' class='dv'>17&#160;</span>Yesus berkata, “Ada 10 orang yang disembuhkan, bukan? Di manakah sembilan orang yang lain? <span id='dcv_17_18' class='dv'>18&#160;</span>Tidak adakah orang lain yang kembali untuk memuliakan Tuhan selain daripada lelaki bangsa asing ini?” <span id='dcv_17_19' class='dv'>19&#160;</span>Maka dia berkata kepada lelaki itu, “Bangunlah dan pulanglah. Kamu sembuh kerana kamu beriman.”</p></div><div id='p157' class='par'><p class='sb'><span id='dcv_17_20' class='dv'>20&#160;</span>Orang Farisi bertanya kepada Yesus, “Bilakah Kerajaan Tuhan akan datang?” Dia menjawab, “Kedatangan Kerajaan Tuhan tidak ketara bagi semua orang. <span id='dcv_17_21' class='dv'>21&#160;</span>Orang juga tidak akan berkata, ‘Lihatlah di sini!’ atau, ‘Lihatlah di situ!’ kerana Kerajaan Tuhan ada dalam kalangan kamu.”</p></div><div id='p158' class='par'><p class='sb'><span id='dcv_17_22' class='dv'>22&#160;</span>Selepas itu, dia berkata kepada murid-muridnya, “Harinya akan tiba apabila kamu berharap dapat melihat masanya Anak manusia ada bersama kamu, tetapi kamu tidak akan melihat masa itu. <span id='dcv_17_23' class='dv'>23&#160;</span>Orang akan berkata, ‘Lihatlah di situ!’ atau, ‘Lihatlah di sini!’ Janganlah kamu keluar atau mengikut mereka. <span id='dcv_17_24' class='dv'>24&#160;</span>Sepertimana kilat memancar dari satu hujung langit ke hujung langit yang satu lagi, begitulah keadaannya pada hari Anak manusia menampakkan diri. <span id='dcv_17_25' class='dv'>25&#160;</span>Tetapi dia harus mengalami banyak penderitaan terlebih dahulu, dan dia tidak akan diterima oleh generasi ini. <span id='dcv_17_26' class='dv'>26&#160;</span>Sepertimana keadaannya pada zaman Nuh, begitulah keadaannya pada zaman Anak manusia: <span id='dcv_17_27' class='dv'>27&#160;</span>Orang makan dan minum; lelaki dan wanita berkahwin, sehingga pada hari Nuh masuk ke dalam bahtera. Lalu Banjir melanda dan membinasakan mereka semua. <span id='dcv_17_28' class='dv'>28&#160;</span>Begitu juga keadaannya pada zaman Lot: Orang makan minum, berjual beli, bercucuk tanam, dan membina rumah. <span id='dcv_17_29' class='dv'>29&#160;</span>Tetapi pada hari Lot keluar dari Sodom, api dan belerang turun dari langit dan membinasakan mereka semua. <span id='dcv_17_30' class='dv'>30&#160;</span>Demikianlah keadaannya pada hari Anak manusia menampakkan diri.</p></div><div id='p159' class='par'><p class='sb'><span id='dcv_17_31' class='dv'>31&#160;</span>“Pada hari itu, orang yang berada di bumbung rumah, janganlah turun untuk mengambil barang di dalam rumah. Begitu juga, orang yang berada di ladang, janganlah balik untuk mengambil barang yang telah ditinggalkan. <span id='dcv_17_32' class='dv'>32&#160;</span>Ingatlah akan isteri Lot. <span id='dcv_17_33' class='dv'>33&#160;</span>Sesiapa yang ingin menyelamatkan nyawanya akan kehilangan nyawanya, tetapi sesiapa yang kehilangan nyawanya akan menyelamatkan nyawanya. <span id='dcv_17_34' class='dv'>34&#160;</span>Aku berkata kepada kamu: Pada malam itu, dua orang akan berada di atas sebuah katil. Seorang akan dibawa pergi dan seorang lagi akan ditinggalkan. <span id='dcv_17_35' class='dv'>35&#160;</span>Dua orang wanita akan menggiling gandum bersama-sama. Seorang akan dibawa pergi, manakala seorang lagi akan ditinggalkan.” <span id='dcv_17_36' class='dv'>36<a class='fn'></a>&#160;</span>—— <span id='dcv_17_37' class='dv'>37&#160;</span>Murid-muridnya bertanya, “Tuan, di manakah hal ini akan berlaku?” Dia menjawab, “Di mana ada bangkai, di situlah burung helang akan berkumpul.”</p></div></div></text>
<text chap="18"><div class='document bible' dir='ltr'><div id='p160' class='par'><p class='sb'><span id='dcv_18_1' class='dc'>18 </span>Kemudian, Yesus menceritakan satu perumpamaan untuk mengajar mereka bahawa mereka perlu sentiasa berdoa dan tidak berputus asa. <span id='dcv_18_2' class='dv'>2&#160;</span>Dia berkata, “Dalam sebuah kota, terdapat seorang hakim yang tidak takut akan Tuhan dan tidak menghormati orang. <span id='dcv_18_3' class='dv'>3&#160;</span>Di kota itu juga ada seorang balu yang asyik pergi kepadanya dan berkata, ‘Semasa aku menghadapi lawanku di mahkamah, tolonglah tegakkan keadilan bagiku.’ <span id='dcv_18_4' class='dv'>4&#160;</span>Buat suatu ketika, hakim itu enggan menolong balu itu, tetapi akhirnya dia berkata dalam hatinya, ‘Walaupun aku tidak takut pada Tuhan dan tidak menghormati orang, <span id='dcv_18_5' class='dv'>5&#160;</span>aku akan menegakkan keadilan bagi balu ini kerana dia asyik menyusahkan aku. Jika tidak, dia akan terus datang dan mengganggu aku dengan permintaannya itu.’” <span id='dcv_18_6' class='dv'>6&#160;</span>Kemudian Tuan Yesus berkata, “Walaupun hakim itu bukanlah orang yang melakukan apa yang benar, dengarlah apa yang dikatakannya! <span id='dcv_18_7' class='dv'>7&#160;</span>Dalam cara yang sama, walaupun Tuhan sabar, tidakkah Dia akan menegakkan keadilan bagi umat pilihan-Nya yang berseru kepada-Nya siang dan malam? <span id='dcv_18_8' class='dv'>8&#160;</span>Aku berkata kepada kamu: Dia akan menegakkan keadilan bagi mereka dengan segera. Namun, semasa Anak manusia tiba, dapatkah dia menemui iman sejati di bumi?”</p></div><div id='p161' class='par'><p class='sb'>&#160;<span id='dcv_18_9' class='dv'>9&#160;</span>Yesus juga menceritakan satu perumpamaan kepada orang yang yakin bahawa diri mereka alim tetapi memandang hina pada orang lain. <span id='dcv_18_10' class='dv'>10&#160;</span>Dia berkata, “Dua orang lelaki pergi ke Rumah Tuhan untuk berdoa. Seorang ialah orang Farisi dan seorang lagi ialah pemungut cukai. <span id='dcv_18_11' class='dv'>11&#160;</span>Orang Farisi itu berdiri dan berdoa dalam hatinya, ‘Ya Tuhan, aku bersyukur kepada-Mu kerana aku tidak seperti pemungut cukai ini atau orang lain yang memeras ugut, berbuat salah, dan berzina. <span id='dcv_18_12' class='dv'>12&#160;</span>Aku berpuasa dua kali seminggu, dan aku memberikan satu persepuluh daripada semua yang aku peroleh.’ <span id='dcv_18_13' class='dv'>13&#160;</span>Tetapi pemungut cukai itu berdiri dari jauh dan bahkan tidak berani menengadah ke langit. Dia terus memukul dadanya sambil berkata, ‘Ya Tuhan, kasihanilah aku, kerana aku orang yang berdosa.’ <span id='dcv_18_14' class='dv'>14&#160;</span>Aku berkata kepada kamu: Semasa orang ini pulang, di mata Tuhan dia lebih baik daripada orang Farisi itu, kerana sesiapa yang meninggikan diri akan direndahkan dan sesiapa yang merendahkan diri akan ditinggikan.”</p></div><div id='p162' class='par'><p class='sb'><span id='dcv_18_15' class='dv'>15&#160;</span>Pada masa itu, ada orang membawa anak-anak kecil<a class='fn'></a> kepada Yesus supaya dia meletakkan tangannya atas mereka. Tetapi murid-murid Yesus melihat hal ini lalu memarahi mereka. <span id='dcv_18_16' class='dv'>16&#160;</span>Namun, Yesus menyuruh agar anak-anak<a class='fn'></a> itu dibawa kepadanya dan berkata, “Biarlah kanak-kanak itu datang kepadaku. Jangan mencuba menghalang mereka, kerana Kerajaan Tuhan akan menjadi milik orang seperti mereka. <span id='dcv_18_17' class='dv'>17&#160;</span>Sesungguhnya aku berkata kepada kamu: Sesiapa yang tidak menerima Kerajaan Tuhan seperti seorang kanak-kanak, tidak akan masuk ke dalamnya.”</p></div><div id='p163' class='par'><p class='sb'><span id='dcv_18_18' class='dv'>18&#160;</span>Salah seorang pemimpin orang Yahudi bertanya kepadanya, “Guru Yang Baik, apakah yang mesti aku lakukan untuk meraih kehidupan yang kekal?” <span id='dcv_18_19' class='dv'>19&#160;</span>Yesus berkata kepadanya, “Mengapakah kamu mengatakan bahawa aku baik? Tiada seorang pun yang baik kecuali Tuhan. <span id='dcv_18_20' class='dv'>20&#160;</span>Kamu tahu hukum-hukum yang berikut: ‘Jangan berzina, jangan membunuh, jangan mencuri, jangan memberikan kesaksian palsu, hormatilah ibu bapa kamu.’” <span id='dcv_18_21' class='dv'>21&#160;</span>Orang itu menjawab, “Aku sudah mematuhi semua hukum ini sejak muda.” <span id='dcv_18_22' class='dv'>22&#160;</span>Selepas mendengar jawapannya, Yesus berkata, “Ada satu lagi perkara yang perlu kamu lakukan: Juallah semua harta milik kamu dan bahagikan wang itu kepada orang miskin. Dengan ini, kamu akan mempunyai harta di syurga. Kemudian, marilah dan jadilah pengikutku.” <span id='dcv_18_23' class='dv'>23&#160;</span>Orang itu sedih sekali ketika mendengar kata-kata ini kerana dia sangat kaya.</p></div><div id='p164' class='par'><p class='sb'><span id='dcv_18_24' class='dv'>24&#160;</span>Yesus memandangnya dan berkata, “Alangkah susahnya bagi orang yang kaya untuk memasuki Kerajaan Tuhan! <span id='dcv_18_25' class='dv'>25&#160;</span>Sebenarnya lebih mudah bagi seekor unta memasuki lubang jarum daripada orang yang kaya memasuki Kerajaan Tuhan.” <span id='dcv_18_26' class='dv'>26&#160;</span>Orang yang mendengarnya bertanya, “Jika begitu, siapakah yang dapat diselamatkan?” <span id='dcv_18_27' class='dv'>27&#160;</span>Dia menjawab, “Apa yang mustahil bagi manusia tidak mustahil bagi Tuhan.” <span id='dcv_18_28' class='dv'>28&#160;</span>Lalu Petrus berkata, “Lihatlah, kami sudah meninggalkan harta milik kami lalu mengikut Guru.” <span id='dcv_18_29' class='dv'>29&#160;</span>Yesus berkata kepada mereka, “Ketahuilah: Sesiapa yang meninggalkan rumah, isteri, adik-beradik, ibu bapa, atau anak demi Kerajaan Tuhan <span id='dcv_18_30' class='dv'>30&#160;</span>pasti menerima semuanya secara berlipat ganda pada zaman ini, dan pada sistem yang akan datang,<a class='fn'></a> dia akan menerima kehidupan yang kekal.”</p></div><div id='p165' class='par'><p class='sb'><span id='dcv_18_31' class='dv'>31&#160;</span>Kemudian dia membawa 12 orang rasulnya ke tepi dan berkata kepada mereka, “Lihatlah! Kita sedang menuju ke Yerusalem, dan segala yang ditulis oleh para nabi mengenai Anak manusia akan terjadi. <span id='dcv_18_32' class='dv'>32&#160;</span>Misalnya dia akan diserahkan kepada orang daripada bangsa lain, diperolok-olokkan, dihina, dan diludahi. <span id='dcv_18_33' class='dv'>33&#160;</span>Mereka akan mencambuknya dan kemudian membunuhnya, tetapi dia akan bangkit pada hari yang ketiga.” <span id='dcv_18_34' class='dv'>34&#160;</span>Namun, mereka tidak dapat memahami semua hal ini kerana maksudnya telah dirahsiakan daripada mereka.</p></div><div id='p166' class='par'><p class='sb'><span id='dcv_18_35' class='dv'>35&#160;</span>Semasa Yesus hampir tiba di Yerikho, ada seorang lelaki buta yang sedang duduk sambil meminta sedekah di tepi jalan. <span id='dcv_18_36' class='dv'>36&#160;</span>Apabila dia mendengar orang ramai lalu di situ, dia bertanya tentang apa yang sedang berlaku. <span id='dcv_18_37' class='dv'>37&#160;</span>Mereka berkata kepadanya, “Yesus, orang Nasaret itu, sedang lalu di sini!” <span id='dcv_18_38' class='dv'>38&#160;</span>Maka dia berseru, “Yesus, Anak Daud, kasihanilah aku!” <span id='dcv_18_39' class='dv'>39&#160;</span>Dengan tegas, orang yang berjalan di hadapan menyuruhnya diam. Namun, dia berseru dengan lebih kuat lagi, “Anak Daud, kasihanilah aku!” <span id='dcv_18_40' class='dv'>40&#160;</span>Yesus pun berhenti dan menyuruh orang membawa lelaki buta itu kepadanya. Apabila orang buta itu sudah dekat, Yesus bertanya kepadanya, <span id='dcv_18_41' class='dv'>41&#160;</span>“Apakah yang kamu ingin aku lakukan untuk kamu?” Dia menjawab, “Tuan, pulihkanlah penglihatanku.” <span id='dcv_18_42' class='dv'>42&#160;</span>Maka Yesus berkata kepadanya, “Biarlah penglihatanmu dipulihkan. Kamu sembuh kerana kamu beriman.” <span id='dcv_18_43' class='dv'>43&#160;</span>Pada saat itu juga, penglihatan lelaki itu pulih lalu dia mula mengikut Yesus sambil memuliakan Tuhan. Semua orang yang melihat hal itu juga memuji Tuhan.</p></div></div></text>
<text chap="19"><div class='document bible' dir='ltr'><div id='p167' class='par'><p class='sb'><span id='dcv_19_1' class='dc'>19 </span>Yesus masuk ke Yerikho dan berjalan melalui kota itu. <span id='dcv_19_2' class='dv'>2&#160;</span>Di situ ada seorang lelaki kaya yang bernama Zakheus. Dia ialah ketua pemungut cukai. <span id='dcv_19_3' class='dv'>3&#160;</span>Dia ingin melihat Yesus tetapi dia tidak dapat berbuat demikian kerana ada ramai orang di situ. Lagipun dia pendek. <span id='dcv_19_4' class='dv'>4&#160;</span>Oleh itu, dia berlari mendahului orang ramai dan memanjat sebatang pokok ara agar dia dapat melihat Yesus yang akan lalu di situ. <span id='dcv_19_5' class='dv'>5&#160;</span>Apabila Yesus tiba di tempat itu, dia memandang ke atas lalu berkata, “Zakheus, cepatlah turun! Hari ini aku mesti menumpang di rumah kamu.” <span id='dcv_19_6' class='dv'>6&#160;</span>Zakheus turun dengan segera dan menyambut Yesus dengan sukacita. <span id='dcv_19_7' class='dv'>7&#160;</span>Semua orang yang menyaksikan hal itu mula bersungut-sungut dan berkata, “Dia menumpang di rumah orang yang berdosa.” <span id='dcv_19_8' class='dv'>8&#160;</span>Tetapi, Zakheus berdiri dan berkata kepada Tuan Yesus, “Tuan, aku akan memberikan separuh daripada hartaku kepada orang miskin. Apa sahaja yang pernah aku peras<a class='fn'></a> daripada orang, akan aku bayar kembali empat kali ganda.” <span id='dcv_19_9' class='dv'>9&#160;</span>Maka Yesus berkata, “Hari ini, Tuhan telah menyelamatkan lelaki ini dan keluarganya, kerana dia juga keturunan Abraham. <span id='dcv_19_10' class='dv'>10&#160;</span>Anak manusia datang untuk mencari dan menyelamatkan orang yang sesat.”</p></div><div id='p168' class='par'><p class='sb'><span id='dcv_19_11' class='dv'>11&#160;</span>Sementara murid-muridnya masih mendengar, Yesus menceritakan satu lagi perumpamaan. Dia berbuat demikian kerana dia hampir tiba di Yerusalem dan mereka menyangka bahawa Kerajaan Tuhan akan muncul dalam sekelip mata. <span id='dcv_19_12' class='dv'>12&#160;</span>Oleh itu, Yesus berkata, “Seorang bangsawan hendak pergi ke tempat yang jauh untuk menjadi raja, dan kemudian dia akan kembali. <span id='dcv_19_13' class='dv'>13&#160;</span>Sebelum bertolak, dia memanggil 10 orang hambanya dan memberi mereka 10 mina.<a class='fn'></a> Dia berkata kepada mereka, ‘Berniagalah dengan wang ini sampai aku pulang.’ <span id='dcv_19_14' class='dv'>14&#160;</span>Tetapi orang yang sebangsa dengannya membencinya dan menghantar duta-duta untuk berkata kepadanya, ‘Kami tidak mahu kamu menjadi raja kami.’</p></div><div id='p169' class='par'><p class='sb'><span id='dcv_19_15' class='dv'>15&#160;</span>“Selepas dia dilantik sebagai raja, dia pulang dan memanggil hamba-hamba yang diberinya duit perak itu. Dia ingin mengetahui keuntungan yang diperoleh mereka daripada perniagaan masing-masing. <span id='dcv_19_16' class='dv'>16&#160;</span>Hamba yang pertama datang dan berkata, ‘Tuan, daripada satu mina yang tuan beri, hamba mendapat 10 mina.’ <span id='dcv_19_17' class='dv'>17&#160;</span>Maka dia berkata kepada hambanya, ‘Bagus, kamu hamba yang baik! Oleh sebab kamu setia dalam perkara yang sangat kecil, aku memberi kamu kuasa ke atas 10 kota.’ <span id='dcv_19_18' class='dv'>18&#160;</span>Hamba yang kedua datang lalu berkata, ‘Tuan, daripada satu mina yang tuan beri, hamba mendapat lima mina.’ <span id='dcv_19_19' class='dv'>19&#160;</span>Dia juga berkata kepada hamba tersebut, ‘Kamu akan diberikan kuasa ke atas lima kota.’ <span id='dcv_19_20' class='dv'>20&#160;</span>Tetapi seorang lagi hamba datang lalu berkata, ‘Tuan, inilah duit mina tuan yang hamba sembunyikan dalam sehelai kain. <span id='dcv_19_21' class='dv'>21&#160;</span>Hamba takut akan tuan kerana tuan seorang yang amat tegas. Tuan mengeluarkan duit daripada bank meskipun tidak memasukkannya terlebih dahulu dan menuai meskipun tidak menanam.’ <span id='dcv_19_22' class='dv'>22&#160;</span>Dia berkata kepada hamba itu, ‘Hamba yang jahat! Aku akan menghakimi kamu menurut kata-kata kamu. Kamu tahu bahawa aku seorang yang amat tegas dan mengeluarkan duit daripada bank meskipun tidak memasukkannya terlebih dahulu dan menuai meskipun tidak menanam. <span id='dcv_19_23' class='dv'>23&#160;</span>Kalau begitu, mengapakah kamu tidak menyimpan duit perakku di dalam bank, supaya apabila aku datang, aku dapat menerima wangku dengan bunganya?’</p></div><div id='p170' class='par'><p class='sb'><span id='dcv_19_24' class='dv'>24&#160;</span>“Kemudian dia berkata kepada orang yang berdiri di situ, ‘Ambillah duit mina daripadanya dan berikan duit itu kepada hamba yang mempunyai 10 mina.’ <span id='dcv_19_25' class='dv'>25&#160;</span>Tetapi mereka berkata kepadanya, ‘Tuan, dia sudah ada 10 mina!’ Dia menjawab, <span id='dcv_19_26' class='dv'>26&#160;</span>‘Aku berkata kepada kamu: Bagi setiap orang yang mempunyai sesuatu, dia akan diberikan lebih banyak. Tetapi bagi orang yang tiada apa-apa, bahkan apa yang dimilikinya pun akan diambil daripadanya. <span id='dcv_19_27' class='dv'>27&#160;</span>Sekarang, bawalah musuh-musuhku yang tidak mahu aku menjadi raja mereka dan bunuhlah mereka di hadapanku.’”</p></div><div id='p171' class='par'><p class='sb'><span id='dcv_19_28' class='dv'>28&#160;</span>Selepas Yesus menceritakan perumpamaan itu, dia meneruskan perjalanannya ke Yerusalem. <span id='dcv_19_29' class='dv'>29&#160;</span>Semasa dia hampir tiba di Betfagi dan Betania yang terletak di sebuah gunung yang disebut Gunung Zaitun, Yesus mengutus dua orang muridnya <span id='dcv_19_30' class='dv'>30&#160;</span>dan berkata, “Pergilah ke pekan yang ada di hadapan itu. Selepas kamu masuk, kamu akan menjumpai seekor anak keldai yang terikat, yang belum pernah ditunggangi orang. Lepaskanlah dan bawalah anak keldai itu kepadaku. <span id='dcv_19_31' class='dv'>31&#160;</span>Tetapi jika ada sesiapa yang bertanya, ‘Mengapakah kamu melepaskan keldai ini?’ jawablah, ‘Tuan memerlukannya.’” <span id='dcv_19_32' class='dv'>32&#160;</span>Mereka yang diutus pun pergi dan mendapati semuanya sama seperti yang dikatakan oleh Yesus. <span id='dcv_19_33' class='dv'>33&#160;</span>Semasa mereka sedang melepaskan anak keldai itu, pemiliknya berkata kepada mereka, “Mengapakah kamu melepaskan anak keldai ini?” <span id='dcv_19_34' class='dv'>34&#160;</span>Mereka menjawab, “Tuan memerlukannya.” <span id='dcv_19_35' class='dv'>35&#160;</span>Kemudian, mereka membawa anak keldai itu kepada Yesus. Mereka meletakkan jubah luar mereka di atas anak keldai itu dan menolong Yesus naik ke atasnya.</p></div><div id='p172' class='par'><p class='sb'><span id='dcv_19_36' class='dv'>36&#160;</span>Semasa Yesus lalu di situ, orang ramai membentangkan jubah luar mereka di atas jalan. <span id='dcv_19_37' class='dv'>37&#160;</span>Sebaik sahaja Yesus menghampiri jalan yang menurun dari Gunung Zaitun, semua muridnya mula bersukacita. Dengan suara yang lantang, mereka memuji Tuhan atas semua mukjizat yang disaksikan oleh mereka. <span id='dcv_19_38' class='dv'>38&#160;</span>Mereka berkata, “Diberkatilah Raja yang datang dengan nama Yehuwa! Moga syurga damai dan kemuliaan diberikan kepada Tuhan yang ada di tempat tertinggi!” <span id='dcv_19_39' class='dv'>39&#160;</span>Namun, beberapa orang Farisi dalam kalangan orang ramai itu berkata kepadanya, “Guru, tegurlah murid-muridmu.” <span id='dcv_19_40' class='dv'>40&#160;</span>Tetapi dia berkata, “Aku berkata kepada kamu: Jika mereka diam, batu-batu akan berseru.”</p></div><div id='p173' class='par'><p class='sb'><span id='dcv_19_41' class='dv'>41&#160;</span>Semasa dia menghampiri Yerusalem, dia melihat kota itu dan menangis. <span id='dcv_19_42' class='dv'>42&#160;</span>Dia berkata, “Alangkah baiknya jika kamu mengetahui apa yang mendatangkan kedamaian! Tetapi sekarang hal-hal itu telah disembunyikan daripada mata kamu. <span id='dcv_19_43' class='dv'>43&#160;</span>Masanya akan tiba apabila musuh kamu menancapkan kayu-kayu yang tajam di sekelilingmu. Mereka akan mengepung kamu dan mengasak kamu dari semua arah <span id='dcv_19_44' class='dv'>44&#160;</span>serta menghempaskan kamu dan anak-anak kamu ke tanah. Mereka tidak akan membiarkan satu batu pun dalam kota ini tersusun di atas batu yang lain, kerana Tuhan datang untuk menghakimi kamu tetapi kamu tidak menyedarinya.”</p></div><div id='p174' class='par'><p class='sb'><span id='dcv_19_45' class='dv'>45&#160;</span>Selepas itu, Yesus masuk ke dalam Rumah Tuhan dan mengusir para penjual di sana. <span id='dcv_19_46' class='dv'>46&#160;</span>Dia berkata kepada mereka, “Ada tertulis, ‘Rumah-Ku akan disebut rumah tempat berdoa,’ tetapi kamu menjadikannya sarang perompak.”</p></div><div id='p175' class='par'><p class='sb'><span id='dcv_19_47' class='dv'>47&#160;</span>Setiap hari, Yesus mengajar di Rumah Tuhan. Walaupun ketua-ketua imam, para jurutulis hukum, dan pemimpin orang Yahudi mencari jalan untuk membunuhnya, <span id='dcv_19_48' class='dv'>48&#160;</span>mereka tidak berpeluang untuk berbuat demikian kerana semua orang sentiasa mengikutinya untuk mendengar kata-katanya.</p></div></div></text>
<text chap="20"><div class='document bible' dir='ltr'><div id='p176' class='par'><p class='sb'><span id='dcv_20_1' class='dc'>20 </span>Pada suatu hari, semasa Yesus mengajar orang di Rumah Tuhan dan mengisytiharkan berita baik, para ketua imam, jurutulis hukum, dan pemimpin orang Yahudi datang kepadanya <span id='dcv_20_2' class='dv'>2&#160;</span>lalu berkata, “Beritahulah kami, dari manakah datangnya kuasamu? Siapakah yang memberi kamu kuasa untuk melakukan semua ini?” <span id='dcv_20_3' class='dv'>3&#160;</span>Dia menjawab, “Aku juga akan tanya kamu satu soalan. Beritahulah aku: <span id='dcv_20_4' class='dv'>4&#160;</span>Siapakah yang memberi Yohanes kuasa untuk membaptis orang? Tuhan<a class='fn'></a> atau manusia?” <span id='dcv_20_5' class='dv'>5&#160;</span>Mereka pun berbincang sesama sendiri, “Jika kita kata, ‘Tuhan,’ dia akan bertanya, ‘Jadi, mengapakah kamu tidak percaya kepadanya?’ <span id='dcv_20_6' class='dv'>6&#160;</span>Tetapi jika kita kata, ‘Manusia,’ orang ramai akan merejam kita, kerana mereka percaya bahawa Yohanes ialah seorang nabi.” <span id='dcv_20_7' class='dv'>7&#160;</span>Maka, mereka mengatakan bahawa mereka tidak tahu dari mana Yohanes mendapat kuasanya. <span id='dcv_20_8' class='dv'>8&#160;</span>Oleh itu Yesus berkata kepada mereka, “Kalau begitu, aku pun tidak akan memberitahu kamu siapa yang memberi aku kuasa untuk melakukan semua ini.”</p></div><div id='p177' class='par'><p class='sb'><span id='dcv_20_9' class='dv'>9&#160;</span>Kemudian dia memberitahu orang ramai perumpamaan ini: “Seorang lelaki menanam anggur di ladangnya dan menyewakan ladang itu kepada beberapa orang peladang. Setelah itu, dia berangkat ke luar negeri untuk masa yang agak lama. <span id='dcv_20_10' class='dv'>10&#160;</span>Apabila musim anggur tiba, dia mengutus seorang hambanya kepada peladang-peladang itu untuk menerima sebahagian daripada hasil ladang anggur. Tetapi para peladang itu memukul hamba tersebut dan menyuruhnya pulang dengan tangan kosong. <span id='dcv_20_11' class='dv'>11&#160;</span>Selepas itu dia mengutus seorang lagi hamba, tetapi mereka juga memukul dan memalukannya, lalu menyuruhnya pulang dengan tangan kosong. <span id='dcv_20_12' class='dv'>12&#160;</span>Kemudian dia mengutus hamba yang ketiga, tetapi mereka mencederakannya dan membuangnya keluar dari ladang anggur. <span id='dcv_20_13' class='dv'>13&#160;</span>Maka pemilik ladang anggur itu berkata, ‘Apakah yang harus aku lakukan? Aku akan mengutus anak kesayanganku. Tentu mereka akan menghormatinya.’ <span id='dcv_20_14' class='dv'>14&#160;</span>Apabila para peladang melihatnya, mereka berkata kepada satu sama lain, ‘Ini dia pewaris ladang anggur. Mari kita bunuh dia supaya kita mendapat harta yang bakal diwarisinya!’ <span id='dcv_20_15' class='dv'>15&#160;</span>Maka mereka membuangnya ke luar ladang anggur dan membunuhnya. Memandangkan mereka berbuat demikian, apakah yang akan dilakukan oleh pemilik ladang anggur itu? <span id='dcv_20_16' class='dv'>16&#160;</span>Dia akan datang dan membunuh para peladang itu lalu menyewakan ladang anggurnya kepada orang lain.”</p></div><div id='p178' class='par'><p class='sb'>Sebaik sahaja orang ramai mendengarnya, mereka berkata, “Semoga hal itu tidak akan berlaku!” <span id='dcv_20_17' class='dv'>17&#160;</span>Tetapi Yesus memandang mereka dan berkata, “Jika begitu, apakah maksud ayat ini: ‘Batu yang dibuang oleh para pembina bangunan telah menjadi batu penjuru yang utama’? <span id='dcv_20_18' class='dv'>18&#160;</span>Sesiapa yang jatuh ke atas batu itu akan hancur, dan sesiapa yang ditimpa batu itu akan remuk.”</p></div><div id='p179' class='par'><p class='sb'><span id='dcv_20_19' class='dv'>19&#160;</span>Para jurutulis hukum dan ketua imam sedar bahawa perumpamaan Yesus ditujukan kepada mereka. Oleh itu, mereka mencuba menangkapnya pada masa itu juga tetapi mereka takut terhadap orang ramai. <span id='dcv_20_20' class='dv'>20&#160;</span>Jadi, mereka memperhatikannya dengan cermat. Kemudian, secara diam-diam, mereka mengupah orang untuk berpura-pura ikhlas supaya mereka dapat memerangkap Yesus berdasarkan kata-kata yang diucapkannya. Dengan demikian mereka dapat menyerahkannya kepada pemerintah dan gabenor.<a class='fn'></a> <span id='dcv_20_21' class='dv'>21&#160;</span>Orang yang diupah itu bertanya kepada Yesus, “Guru, kami tahu bahawa Guru sentiasa mengatakan dan mengajarkan apa yang betul. Guru tidak pilih kasih dan Guru mengajarkan jalan Tuhan berdasarkan kebenaran. <span id='dcv_20_22' class='dv'>22&#160;</span>Jadi, patutkah kita membayar cukai kepala kepada Kaisar?” <span id='dcv_20_23' class='dv'>23&#160;</span>Yesus mengetahui muslihat di sebalik kata-kata mereka. Maka dia berkata, <span id='dcv_20_24' class='dv'>24&#160;</span>“Tunjukkanlah satu denari<a class='fn'></a> kepadaku. Muka dan gelaran siapakah ini?” Mereka menjawab, “Kaisar.” <span id='dcv_20_25' class='dv'>25&#160;</span>Dia berkata kepada mereka, “Maka, berikanlah milik Kaisar kepada Kaisar, tetapi berikanlah milik Tuhan kepada Tuhan.” <span id='dcv_20_26' class='dv'>26&#160;</span>Mereka tidak dapat memerangkap Yesus di depan khalayak ramai. Mereka sangat kagum dengan jawapannya, maka mereka diam sahaja.</p></div><div id='p180' class='par'><p class='sb'><span id='dcv_20_27' class='dv'>27&#160;</span>Orang Saduki tidak percaya bahawa orang mati akan dibangkitkan. Beberapa orang daripada mereka datang untuk bertanya kepadanya, <span id='dcv_20_28' class='dv'>28&#160;</span>“Guru, Musa menuliskan perintah ini: ‘Jika seorang lelaki mati sebelum mempunyai anak, saudara kandungnya mesti berkahwin dengan balunya supaya dia mempunyai keturunan.’ <span id='dcv_20_29' class='dv'>29&#160;</span>Dahulu ada tujuh orang adik-beradik. Yang sulung berkahwin lalu mati tanpa mempunyai anak. <span id='dcv_20_30' class='dv'>30&#160;</span>Maka yang kedua <span id='dcv_20_31' class='dv'>31&#160;</span>dan kemudiannya yang ketiga mengahwini balunya. Dalam cara yang sama, ketujuh-tujuh adik-beradik itu telah mengahwininya tetapi mati tanpa mempunyai anak. <span id='dcv_20_32' class='dv'>32&#160;</span>Akhirnya, wanita itu juga mati. <span id='dcv_20_33' class='dv'>33&#160;</span>Memandangkan tujuh orang adik-beradik itu pernah berkahwin dengannya, siapakah antara mereka yang akan menjadi suaminya semasa pembangkitan nanti?”</p></div><div id='p181' class='par'><p class='sb'><span id='dcv_20_34' class='dv'>34&#160;</span>Yesus berkata kepada mereka, “Orang dalam sistem dunia ini<a class='fn'></a> berkahwin, <span id='dcv_20_35' class='dv'>35&#160;</span>tetapi mereka yang dianggap layak untuk dibangkitkan daripada kematian dan memperoleh kehidupan dalam sistem dunia yang bakal datang tidak akan berkahwin. <span id='dcv_20_36' class='dv'>36&#160;</span>Mereka menjadi seperti malaikat dan tidak dapat mati lagi. Oleh sebab mereka akan dibangkitkan, mereka akan menjadi anak-anak Tuhan. <span id='dcv_20_37' class='dv'>37&#160;</span>Sebenarnya dalam kisah tentang pokok kecil yang bernyala, Musa pernah menyebut tentang pembangkitan orang mati. Dia menggelar Yehuwa sebagai ‘Tuhan Abraham, Tuhan Ishak, dan Tuhan Yakub.’ <span id='dcv_20_38' class='dv'>38&#160;</span>Dia ialah Tuhan orang hidup, bukan Tuhan orang mati, kerana mereka semua masih hidup dalam pandangan-Nya.” <span id='dcv_20_39' class='dv'>39&#160;</span>Sesetengah jurutulis hukum berkata, “Sungguh baik jawapan Guru.” <span id='dcv_20_40' class='dv'>40&#160;</span>Mereka tidak lagi berani untuk menanyakan apa-apa kepadanya.</p></div><div id='p182' class='par'><p class='sb'><span id='dcv_20_41' class='dv'>41&#160;</span>Tetapi Yesus bertanya kepada mereka pula, “Mengapakah orang lain mengatakan bahawa Kristus ialah anak Daud? <span id='dcv_20_42' class='dv'>42&#160;</span>Di dalam buku Mazmur, Daud sendiri berkata, ‘Yehuwa berfirman kepada Tuanku, “Duduklah di sebelah kanan-Ku <span id='dcv_20_43' class='dv'>43&#160;</span>sehingga Aku menjadikan musuh-musuhmu sebagai alas kakimu.”’ <span id='dcv_20_44' class='dv'>44&#160;</span>Memandangkan Daud memanggil dia Tuan, bagaimana mungkin Kristus itu anak Daud?”</p></div><div id='p183' class='par'><p class='sb'><span id='dcv_20_45' class='dv'>45&#160;</span>Sementara semua orang masih mendengar, dia berkata kepada murid-muridnya, <span id='dcv_20_46' class='dv'>46&#160;</span>“Berhati-hatilah terhadap jurutulis hukum yang suka berjalan-jalan dengan memakai jubah panjang dan suka menerima salam hormat di tempat awam.<a class='fn'></a> Mereka suka duduk di kerusi yang terdepan dalam rumah ibadat dan suka tempat yang terbaik semasa menghadiri jamuan makan. <span id='dcv_20_47' class='dv'>47&#160;</span>Mereka merampas harta milik balu, dan mereka berdoa panjang untuk dilihat orang. Mereka akan diadili dengan lebih tegas.”</p></div></div></text>
<text chap="21"><div class='document bible' dir='ltr'><div id='p184' class='par'><p class='sb'><span id='dcv_21_1' class='dc'>21 </span>Semasa Yesus melihat ke arah peti-peti sumbangan, dia nampak orang kaya memasukkan derma ke dalam peti-peti itu. <span id='dcv_21_2' class='dv'>2&#160;</span>Selepas itu, dia nampak seorang balu miskin memasukkan dua keping mata wang yang kecil,<a class='fn'></a> yang sangat rendah nilainya. <span id='dcv_21_3' class='dv'>3&#160;</span>Yesus berkata, “Ketahuilah: Apa yang dimasukkan oleh balu yang miskin ini lebih banyak daripada apa yang dimasukkan oleh semua orang lain. <span id='dcv_21_4' class='dv'>4&#160;</span>Hal ini demikian kerana semua orang lain memberikan persembahan daripada lebihan kekayaan mereka, tetapi wanita ini, walaupun dia sangat miskin, dia memberikan segala nafkah hidup yang ada padanya.”</p></div><div id='p185' class='par'><p class='sb'><span id='dcv_21_5' class='dv'>5&#160;</span>Kemudian, beberapa orang bercakap tentang Rumah Tuhan. Mereka berkata betapa indahnya Rumah Tuhan yang dihiasi dengan batu-batu yang indah dan pelbagai pemberian yang dipersembahkan kepada Tuhan. <span id='dcv_21_6' class='dv'>6&#160;</span>Yesus berkata, “Akan tiba masanya semua yang kamu lihat ini akan dirobohkan. Batu-batu di sini pasti dirobohkan sehingga satu batu pun tidak akan tersusun di atas batu yang lain.” <span id='dcv_21_7' class='dv'>7&#160;</span>Mereka bertanya kepadanya, “Guru, bilakah hal-hal ini akan berlaku, dan apakah tanda bahawa semua ini akan berlaku?” <span id='dcv_21_8' class='dv'>8&#160;</span>Dia menjawab, “Berhati-hatilah supaya kamu tidak disesatkan. Ramai orang akan datang dengan namaku dan berkata, ‘Akulah Kristus,’ dan, ‘Waktu yang ditentukan sudah dekat.’ Janganlah mengikut mereka. <span id='dcv_21_9' class='dv'>9&#160;</span>Tambahan lagi, semasa kamu mendengar tentang peperangan dan keadaan yang huru-hara, janganlah takut. Semua perkara ini mesti berlaku terlebih dahulu, tetapi akhir tidak akan datang dengan serta-merta.”</p></div><div id='p186' class='par'><p class='sb'><span id='dcv_21_10' class='dv'>10&#160;</span>Dia berkata lagi, “Satu bangsa akan menyerang bangsa yang lain, dan satu kerajaan akan menyerang kerajaan yang lain. <span id='dcv_21_11' class='dv'>11&#160;</span>Gempa bumi yang dahsyat akan berlaku. Selain itu, kebuluran dan wabak akan terjadi secara berturut-turut di merata tempat, dan orang akan melihat kejadian yang menakutkan dan tanda-tanda yang luar biasa dari langit.</p></div><div id='p187' class='par'><p class='sb'><span id='dcv_21_12' class='dv'>12&#160;</span>“Tetapi sebelum semua ini berlaku, orang akan menangkap dan menganiaya kamu. Kamu akan diserahkan untuk diadili di rumah ibadat lalu dipenjarakan. Kamu akan dihadapkan kepada raja-raja dan gabenor kerana namaku. <span id='dcv_21_13' class='dv'>13&#160;</span>Pada masa itu, kamu akan berpeluang untuk memberikan kesaksian. <span id='dcv_21_14' class='dv'>14&#160;</span>Oleh itu, bertekadlah dalam hati kamu untuk tidak berlatih terlebih dahulu tentang cara untuk membela diri, <span id='dcv_21_15' class='dv'>15&#160;</span>kerana aku akan memberi kamu kata-kata dan kebijaksanaan. Dengan demikian, meskipun semua penentang kamu berganding bahu, mereka tidak akan dapat melawan atau membantah kata-kata kamu. <span id='dcv_21_16' class='dv'>16&#160;</span>Tambahan lagi, kamu akan dikhianati oleh ibu bapa, adik-beradik, saudara-mara, dan sahabat kamu. Beberapa orang antara kamu akan dibunuh, <span id='dcv_21_17' class='dv'>17&#160;</span>dan kamu akan dibenci oleh semua orang kerana namaku. <span id='dcv_21_18' class='dv'>18&#160;</span>Namun begitu, kamu tidak akan kehilangan sehelai rambut pun. <span id='dcv_21_19' class='dv'>19&#160;</span>Jika kamu tabah, nyawa kamu akan terpelihara.</p></div><div id='p188' class='par'><p class='sb'><span id='dcv_21_20' class='dv'>20&#160;</span>“Namun, apabila kamu nampak Yerusalem dikepung oleh tentera, ketahuilah bahawa kota itu akan dimusnahkan dengan segera. <span id='dcv_21_21' class='dv'>21&#160;</span>Pada masa itu, hendaklah mereka yang berada di Yudea melarikan diri ke kawasan pergunungan, dan hendaklah mereka yang berada di Yerusalem keluar dari sana. Mereka yang berada di kawasan pekan pula janganlah memasuki kota itu. <span id='dcv_21_22' class='dv'>22&#160;</span>Hal ini demikian kerana itulah masanya Tuhan menjatuhkan hukuman<a class='fn'></a> agar semua yang tertulis berlaku. <span id='dcv_21_23' class='dv'>23&#160;</span>Alangkah malangnya wanita yang hamil dan ibu yang menyusui bayi pada masa itu! Negeri ini akan mengalami kesusahan yang besar dan umat ini akan dihukum. <span id='dcv_21_24' class='dv'>24&#160;</span>Mereka akan rebah mati dibunuh dengan pedang dan dibawa sebagai tawanan ke negeri-negeri lain. Yerusalem akan diinjak-injak oleh bangsa-bangsa lain sehingga waktu yang ditetapkan bagi bangsa-bangsa lain genap.</p></div><div id='p189' class='par'><p class='sb'><span id='dcv_21_25' class='dv'>25&#160;</span>“Selain itu, tanda-tanda akan kelihatan pada matahari, bulan, dan bintang. Di bumi, bangsa-bangsa akan menderita dan mereka tidak akan tahu jalan keluar kerana deruan laut yang bergelora. <span id='dcv_21_26' class='dv'>26&#160;</span>Apabila orang menantikan apa yang bakal melanda seluruh bumi, mereka akan pengsan ketakutan kerana kuasa-kuasa di langit akan digoncangkan. <span id='dcv_21_27' class='dv'>27&#160;</span>Selepas itu, orang akan melihat Anak manusia datang dikelilingi awan dengan kuasa dan kemuliaan yang besar. <span id='dcv_21_28' class='dv'>28&#160;</span>Apabila hal-hal ini mula berlaku, berdirilah dengan tegak dan angkatlah kepala kamu kerana pembebasan kamu sudah dekat.”</p></div><div id='p190' class='par'><p class='sb'><span id='dcv_21_29' class='dv'>29&#160;</span>Kemudian, Yesus menceritakan perumpamaan berikut kepada mereka: “Perhatikanlah pokok ara dan semua pokok yang lain. <span id='dcv_21_30' class='dv'>30&#160;</span>Sebaik sahaja kamu melihat pokok mula berdaun, kamu tahu bahawa musim panas sudah dekat. <span id='dcv_21_31' class='dv'>31&#160;</span>Demikian juga, apabila kamu melihat perkara-perkara ini berlaku, ketahuilah bahawa Kerajaan Tuhan sudah dekat. <span id='dcv_21_32' class='dv'>32&#160;</span>Sesungguhnya aku berkata kepada kamu: Generasi ini tidak akan lenyap sehingga semua perkara ini berlaku. <span id='dcv_21_33' class='dv'>33&#160;</span>Langit dan bumi akan lenyap, tetapi kata-kataku tidak akan lenyap sama sekali.</p></div><div id='p191' class='par'><p class='sb'><span id='dcv_21_34' class='dv'>34&#160;</span>“Tetapi perhatikanlah diri kamu agar hati kamu tidak sarat dengan makan berlebihan, minum berlebihan, dan kekhuatiran hidup, sehingga hari itu menimpa kamu dengan tiba-tiba <span id='dcv_21_35' class='dv'>35&#160;</span>seperti perangkap. Hari itu akan menimpa semua penduduk di seluruh muka bumi. <span id='dcv_21_36' class='dv'>36&#160;</span>Jadi, teruslah berjaga-jaga dan sentiasalah merayu kepada Tuhan agar kamu dapat diselamatkan daripada semua hal ini yang mesti berlaku dan dapat berdiri di hadapan Anak manusia.”</p></div><div id='p192' class='par'><p class='sb'><span id='dcv_21_37' class='dv'>37&#160;</span>Pada siang hari, Yesus mengajar di Rumah Tuhan dan pada waktu malam, dia keluar dari sana dan bermalam di sebuah gunung yang disebut Gunung Zaitun. <span id='dcv_21_38' class='dv'>38&#160;</span>Pada awal pagi, semua orang datang untuk mendengarkannya di Rumah Tuhan.</p></div></div></text>
<text chap="22"><div class='document bible' dir='ltr'><div id='p193' class='par'><p class='sb'><span id='dcv_22_1' class='dc'>22 </span>Perayaan Roti Tidak Beragi, yang juga disebut Perayaan Paska, sudah dekat. <span id='dcv_22_2' class='dv'>2&#160;</span>Para ketua imam dan jurutulis hukum sedang mencari jalan terbaik untuk membunuh Yesus, kerana mereka takut kepada orang ramai. <span id='dcv_22_3' class='dv'>3&#160;</span>Kemudian Syaitan memasuki Yudas Iskariot, salah seorang daripada 12 orang rasul Yesus. <span id='dcv_22_4' class='dv'>4&#160;</span>Maka Yudas pergi untuk berbincang dengan para ketua imam dan ketua pengawal Rumah Tuhan tentang cara mengkhianatinya dan menyerahkannya kepada mereka. <span id='dcv_22_5' class='dv'>5&#160;</span>Mereka gembira dan bersetuju untuk memberinya wang perak. <span id='dcv_22_6' class='dv'>6&#160;</span>Dia pun setuju dan mula mencari kesempatan yang baik untuk mengkhianatinya dan menyerahkannya kepada mereka tanpa diketahui orang ramai.</p></div><div id='p194' class='par'><p class='sb'><span id='dcv_22_7' class='dv'>7&#160;</span>Pada hari pertama Perayaan Roti Tidak Beragi, semasa binatang untuk Perayaan Paska dikorbankan, <span id='dcv_22_8' class='dv'>8&#160;</span>Yesus berkata kepada Petrus dan Yohanes, “Pergilah dan sediakanlah jamuan Paska untuk kita.” <span id='dcv_22_9' class='dv'>9&#160;</span>Mereka berkata kepadanya, “Di manakah Guru mahu kami membuat persiapan?” <span id='dcv_22_10' class='dv'>10&#160;</span>Dia berkata kepada mereka, “Lihatlah! Semasa kamu masuk ke kota, kamu akan berjumpa dengan seorang lelaki yang membawa sebuah tembikar air. Ikutlah dia ke dalam rumah yang dimasukinya <span id='dcv_22_11' class='dv'>11&#160;</span>dan beritahulah tuan rumah itu, ‘Guru bertanya kepadamu, “Di manakah bilik yang dapat aku gunakan untuk makan jamuan Paska bersama murid-muridku?”’ <span id='dcv_22_12' class='dv'>12&#160;</span>Dia akan menunjukkan sebuah bilik besar di tingkat atas yang lengkap dengan perabot. Sediakanlah jamuan Paska di situ.” <span id='dcv_22_13' class='dv'>13&#160;</span>Maka mereka bertolak dan mendapati semuanya berlaku seperti yang telah dikatakannya kepada mereka. Kemudian mereka membuat persiapan untuk menyambut Perayaan Paska.</p></div><div id='p195' class='par'><p class='sb'><span id='dcv_22_14' class='dv'>14&#160;</span>Apabila waktunya tiba, Yesus duduk dan makan di meja bersama rasul-rasulnya. <span id='dcv_22_15' class='dv'>15&#160;</span>Dia berkata kepada mereka, “Aku teringin sekali makan jamuan Paska ini bersama kamu sebelum aku menderita. <span id='dcv_22_16' class='dv'>16&#160;</span>Aku berkata kepada kamu: Aku tidak akan makan jamuan ini lagi sehingga segala yang dilambangkan oleh Paska menjadi kenyataan dalam Kerajaan Tuhan.” <span id='dcv_22_17' class='dv'>17&#160;</span>Setelah menerima sebuah cawan, dia mengucapkan syukur dan berkata, “Ambillah cawan ini dan edarkannya sesama kamu. <span id='dcv_22_18' class='dv'>18&#160;</span>Aku berkata kepada kamu: Mulai sekarang, aku tidak akan minum wain lagi sehingga Kerajaan Tuhan datang.”</p></div><div id='p196' class='par'><p class='sb'><span id='dcv_22_19' class='dv'>19&#160;</span>Dia juga mengambil roti dan mengucapkan syukur. Selepas itu, dia membahagikan roti itu dan memberikannya kepada mereka sambil berkata, “Roti ini melambangkan tubuhku yang akan diserahkan untuk kamu. Teruslah melakukan hal ini untuk mengenang aku.” <span id='dcv_22_20' class='dv'>20&#160;</span>Begitu juga, selepas mereka makan malam, dia mengambil cawan dan berkata, “Cawan ini melambangkan perjanjian baru yang termeterai dengan darahku, yang akan dicurahkan untuk kamu.</p></div><div id='p197' class='par'><p class='sb'><span id='dcv_22_21' class='dv'>21&#160;</span>“Tetapi lihatlah! Orang yang akan mengkhianati aku ada bersamaku di meja ini. <span id='dcv_22_22' class='dv'>22&#160;</span>Sesungguhnya, seperti yang dinubuatkan, Anak manusia akan mati. Namun, malanglah orang yang mengkhianatinya!” <span id='dcv_22_23' class='dv'>23&#160;</span>Apabila para rasul mendengarnya, mereka mula berbincang sesama sendiri untuk mengetahui siapa sebenarnya antara mereka yang tergamak berbuat demikian.</p></div><div id='p198' class='par'><p class='sb'><span id='dcv_22_24' class='dv'>24&#160;</span>Namun, pertengkaran besar kemudiannya tercetus antara mereka tentang siapa yang terbesar. <span id='dcv_22_25' class='dv'>25&#160;</span>Tetapi dia berkata kepada mereka, “Raja bangsa-bangsa lain mengawal rakyat mereka, dan orang yang berkuasa digelar Dermawan. <span id='dcv_22_26' class='dv'>26&#160;</span>Namun, janganlah kamu menjadi seperti mereka. Sebaliknya, orang yang terbesar dalam kalangan kamu harus menjadi seperti orang yang paling muda, dan orang yang mengambil pimpinan harus menjadi seperti orang yang melayani. <span id='dcv_22_27' class='dv'>27&#160;</span>Siapakah yang lebih besar, orang yang makan di meja atau orang yang melayaninya? Sudah tentu orang yang makan di meja, bukan? Namun, dalam kalangan kamu, akulah orang yang melayani kamu.</p></div><div id='p199' class='par'><p class='sb'><span id='dcv_22_28' class='dv'>28&#160;</span>“Walau bagaimanapun, semasa aku menghadapi cubaan, kamu sentiasa bersama-samaku. <span id='dcv_22_29' class='dv'>29&#160;</span>Sebagaimana Bapaku telah membuat perjanjian dengan aku untuk memberi aku sebuah kerajaan, aku juga membuat perjanjian dengan kamu <span id='dcv_22_30' class='dv'>30&#160;</span>supaya kamu dapat makan minum di mejaku dalam Kerajaanku, dan duduk di atas takhta untuk menghakimi 12 suku Israel.</p></div><div id='p200' class='par'><p class='sb'><span id='dcv_22_31' class='dv'>31&#160;</span>“Simon, Simon, lihatlah! Syaitan telah mengatakan bahawa dia mahu menampi kamu semua seperti seseorang yang memisahkan gandum daripada sekamnya. <span id='dcv_22_32' class='dv'>32&#160;</span>Namun, aku telah merayu kepada Tuhan bagi pihakmu agar kamu tidak kehilangan iman. Sebaik sahaja kamu bertaubat, teguhkanlah iman saudara-saudaramu.” <span id='dcv_22_33' class='dv'>33&#160;</span>Petrus berkata kepadanya, “Tuan, aku bersedia untuk dipenjarakan dan mati bersama-sama Tuan.” <span id='dcv_22_34' class='dv'>34&#160;</span>Tetapi dia berkata, “Petrus, aku berkata kepadamu: Sebelum ayam jantan berkokok hari ini, kamu akan berkata sebanyak tiga kali bahawa kamu tidak mengenal aku.”</p></div><div id='p201' class='par'><p class='sb'><span id='dcv_22_35' class='dv'>35&#160;</span>Dia juga berkata kepada mereka, “Semasa kamu diutus tanpa membawa beg duit, beg makanan, dan kasut, adakah kamu kekurangan apa-apa?” Mereka berkata, “Tidak!” <span id='dcv_22_36' class='dv'>36&#160;</span>Dia berkata, “Tetapi sekarang, orang yang mempunyai beg duit atau beg makanan harus membawanya, dan orang yang tidak memiliki pedang harus menjual jubah luarnya untuk membeli pedang. <span id='dcv_22_37' class='dv'>37&#160;</span>Ketahuilah bahawa apa yang tertulis mengenai aku mesti terjadi: ‘Dia dipandang sebagai penjahat.’ Sebenarnya apa yang tertulis mengenai aku sedang berlaku.” <span id='dcv_22_38' class='dv'>38&#160;</span>Mereka berkata, “Tuan, lihatlah! Di sini ada dua bilah pedang.” Dia berkata kepada mereka, “Itu sudah cukup.”</p></div><div id='p202' class='par'><p class='sb'><span id='dcv_22_39' class='dv'>39&#160;</span>Kemudian Yesus keluar dan pergi ke Gunung Zaitun seperti biasa. Murid-muridnya juga mengikutnya. <span id='dcv_22_40' class='dv'>40&#160;</span>Setibanya di situ, dia berkata kepada mereka, “Teruslah berdoa supaya kamu tidak terjerat oleh godaan.” <span id='dcv_22_41' class='dv'>41&#160;</span>Kemudian, dia pergi jauh sedikit<a class='fn'></a> daripada mereka lalu berlutut dan mula berdoa. <span id='dcv_22_42' class='dv'>42&#160;</span>Dia berkata, “Bapa, jika Bapa sudi, jauhkanlah cawan ini daripadaku. Namun, biarlah kehendak-Mu yang berlaku dan bukannya kehendakku.” <span id='dcv_22_43' class='dv'>43&#160;</span>Ketika itu, satu malaikat dari syurga muncul dan menguatkannya. <span id='dcv_22_44' class='dv'>44&#160;</span>Namun, Yesus sangat menderita, maka dia terus berdoa dengan lebih tekun, sehingga peluhnya menjadi seperti darah yang menitis ke tanah. <span id='dcv_22_45' class='dv'>45&#160;</span>Setelah berdoa, dia berdiri dan pergi kepada murid-muridnya, tetapi dia mendapati mereka sudah tertidur. Mereka sangat penat kerana terlalu sedih. <span id='dcv_22_46' class='dv'>46&#160;</span>Maka dia berkata kepada mereka, “Mengapakah kamu tidur? Bangunlah dan teruslah berdoa supaya kamu tidak terjerat oleh godaan.”</p></div><div id='p203' class='par'><p class='sb'><span id='dcv_22_47' class='dv'>47&#160;</span>Sementara dia masih bercakap, datanglah sekumpulan orang yang diketuai Yudas, iaitu salah seorang daripada 12 orang rasulnya. Dia menghampiri Yesus untuk menciumnya. <span id='dcv_22_48' class='dv'>48&#160;</span>Kemudian Yesus berkata kepadanya, “Yudas, adakah kamu mengkhianati Anak manusia dengan ciuman?” <span id='dcv_22_49' class='dv'>49&#160;</span>Apabila orang yang bersama Yesus nampak apa yang akan berlaku, mereka berkata, “Tuan, haruskah kami menyerang mereka dengan pedang?” <span id='dcv_22_50' class='dv'>50&#160;</span>Ada seorang antara mereka yang bahkan menyerang hamba imam agung dan mengerat telinga kanannya. <span id='dcv_22_51' class='dv'>51&#160;</span>Tetapi Yesus berkata, “Cukuplah.” Lalu dia menyentuh telinga hamba itu dan menyembuhkannya. <span id='dcv_22_52' class='dv'>52&#160;</span>Selepas itu Yesus berkata kepada para ketua imam, ketua pengawal Rumah Tuhan, dan pemimpin orang Yahudi yang datang untuk menangkapnya, “Adakah kamu datang dengan membawa pedang dan belantan seperti menangkap seorang perompak? <span id='dcv_22_53' class='dv'>53&#160;</span>Tiap-tiap hari aku bersama kamu di Rumah Tuhan, tetapi kamu tidak menangkap aku. Namun inilah masa kamu dan masanya kegelapan berkuasa.”</p></div><div id='p204' class='par'><p class='sb'><span id='dcv_22_54' class='dv'>54&#160;</span>Setelah menangkap Yesus, mereka membawanya ke dalam rumah imam agung. Petrus mengikutnya dari jauh. <span id='dcv_22_55' class='dv'>55&#160;</span>Apabila mereka menyalakan api di tengah-tengah halaman dalam rumah itu, Petrus juga duduk bersama-sama mereka. <span id='dcv_22_56' class='dv'>56&#160;</span>Tetapi ada seorang hamba perempuan yang melihatnya duduk dekat unggun api. Setelah memerhatikannya, hamba perempuan itu berkata, “Dia juga bersama dengan lelaki itu.” <span id='dcv_22_57' class='dv'>57&#160;</span>Namun Petrus menafikannya. Dia berkata, “Aku tidak mengenalnya.” <span id='dcv_22_58' class='dv'>58&#160;</span>Tidak lama selepas itu, ada seorang lagi yang melihatnya dan berkata, “Kamu juga salah seorang daripada mereka.” Tetapi Petrus berkata, “Bukan!” <span id='dcv_22_59' class='dv'>59&#160;</span>Kira-kira sejam kemudian, ada seorang lagi yang berkata dengan tegas, “Sudah pasti lelaki ini bersama dengannya, kerana dia orang Galilea!” <span id='dcv_22_60' class='dv'>60&#160;</span>Tetapi Petrus berkata, “Aku tidak tahu apa yang sedang kamu katakan.” Pada saat itu juga, ketika dia sedang bercakap, seekor ayam jantan berkokok. <span id='dcv_22_61' class='dv'>61&#160;</span>Tatkala itu, Tuan Yesus berpaling dan memandang Petrus, lalu Petrus teringat kata-katanya, “Sebelum ayam jantan berkokok hari ini, kamu akan berkata sebanyak tiga kali bahawa kamu tidak mengenal aku.” <span id='dcv_22_62' class='dv'>62&#160;</span>Petrus pun keluar dan menangis tersedu-sedu.</p></div><div id='p205' class='par'><p class='sb'><span id='dcv_22_63' class='dv'>63&#160;</span>Mereka yang mengawal Yesus mula mentertawakannya dan memukulnya. <span id='dcv_22_64' class='dv'>64&#160;</span>Mereka menutupi mukanya dan terus-menerus berkata, “Wahai nabi, beritahulah kami siapa yang memukulmu.” <span id='dcv_22_65' class='dv'>65&#160;</span>Mereka juga melemparkan banyak kata-kata hinaan terhadapnya.</p></div><div id='p206' class='par'><p class='sb'><span id='dcv_22_66' class='dv'>66&#160;</span>Apabila matahari terbit, para pemimpin orang Yahudi, termasuk para ketua imam dan jurutulis hukum, berkumpul lalu membawa Yesus ke dewan Majlis Orang Yahudi. Mereka berkata, <span id='dcv_22_67' class='dv'>67&#160;</span>“Jika kamu ialah Kristus, beritahulah kami.” Tetapi dia menjawab, “Biarpun aku memberitahu kamu, kamu langsung tidak akan percaya. <span id='dcv_22_68' class='dv'>68&#160;</span>Lagipun, jika aku bertanya kepada kamu, kamu tidak akan menjawab. <span id='dcv_22_69' class='dv'>69&#160;</span>Namun, mulai sekarang, Anak manusia akan duduk di sebelah kanan Tuhan yang berkuasa.” <span id='dcv_22_70' class='dv'>70&#160;</span>Mereka semua berkata, “Jadi, adakah kamu Anak Tuhan?” Dia menjawab, “Kamu sendiri yang mengatakan bahawa aku ialah Anak Tuhan.” <span id='dcv_22_71' class='dv'>71&#160;</span>Mereka berkata, “Adakah kita memerlukan saksi lagi? Kita telah mendengarnya daripada mulutnya sendiri.”</p></div></div></text>
<text chap="23"><div class='document bible' dir='ltr'><div id='p207' class='par'><p class='sb'><span id='dcv_23_1' class='dc'>23 </span>Mereka semua berdiri dan membawa Yesus menghadap Pilatus. <span id='dcv_23_2' class='dv'>2&#160;</span>Mereka mula menuduh dia dengan berkata, “Kami mendapati bahawa lelaki ini menyesatkan bangsa kami. Dia melarang orang membayar cukai kepada Kaisar dan mengatakan bahawa dia ialah Kristus, seorang raja.” <span id='dcv_23_3' class='dv'>3&#160;</span>Pilatus bertanya kepada Yesus, “Adakah kamu Raja orang Yahudi?” Dia menjawab, “Kamu sendiri yang mengatakannya.” <span id='dcv_23_4' class='dv'>4&#160;</span>Maka Pilatus berkata kepada ketua-ketua imam dan orang ramai, “Aku tidak dapat mencari kesalahan lelaki ini.” <span id='dcv_23_5' class='dv'>5&#160;</span>Tetapi mereka tetap berkeras dan berkata, “Dia menimbulkan banyak masalah di serata Yudea dengan menyebarkan ajarannya dari Galilea sampai ke sini.” <span id='dcv_23_6' class='dv'>6&#160;</span>Ketika mendengar hal itu, Pilatus bertanya sama ada dia ialah orang Galilea atau tidak. <span id='dcv_23_7' class='dv'>7&#160;</span>Selepas Pilatus mengetahui bahawa Yesus berasal dari daerah yang ditadbir oleh Herodes, dia menghantarnya kepada Herodes. Pada masa itu, Herodes juga berada di Yerusalem.</p></div><div id='p208' class='par'><p class='sb'><span id='dcv_23_8' class='dv'>8&#160;</span>Herodes pernah mendengar banyak hal tentang Yesus. Oleh itu, dia sudah lama ingin berjumpa dengannya dan berharap dapat melihat mukjizat yang dilakukannya. Maka, ketika dia melihat Yesus, dia sangat gembira <span id='dcv_23_9' class='dv'>9&#160;</span>dan mula mengajukan banyak soalan kepadanya, namun Yesus tidak menjawab sepatah kata pun. <span id='dcv_23_10' class='dv'>10&#160;</span>Tetapi para ketua imam dan jurutulis hukum berdiri dan menuduh Yesus dengan marah. <span id='dcv_23_11' class='dv'>11&#160;</span>Kemudian, Herodes dan askar-askarnya menghina Yesus. Dia mengolok-olokkan Yesus dengan mengenakan jubah yang cantik padanya lalu menghantar dia kembali kepada Pilatus. <span id='dcv_23_12' class='dv'>12&#160;</span>Walaupun Herodes dan Pilatus dahulunya bermusuhan, sejak hari itu mereka berdua mula bersahabat.</p></div><div id='p209' class='par'><p class='sb'><span id='dcv_23_13' class='dv'>13&#160;</span>Setelah itu, Pilatus mengumpulkan ketua-ketua imam, para pemimpin, dan orang ramai. <span id='dcv_23_14' class='dv'>14&#160;</span>Dia berkata kepada mereka, “Kamu membawa lelaki ini kepada aku dan mengatakan bahawa dia menghasut orang untuk memberontak. Tetapi lihatlah! Aku sudah menyoal dia di hadapan kamu, tetapi aku mendapati semua tuduhan yang kamu lontarkan itu tidak berasas. <span id='dcv_23_15' class='dv'>15&#160;</span>Sebenarnya, Herodes juga mendapati bahawa dia tidak bersalah lalu menghantarnya kembali kepada kami. Dia tidak melakukan apa-apa yang membuatnya patut dihukum mati. <span id='dcv_23_16' class='dv'>16&#160;</span>Jadi, aku akan mencambuk dia lalu membebaskannya.” <span id='dcv_23_17' class='dv'>17<a class='fn'></a>&#160;</span>—— <span id='dcv_23_18' class='dv'>18&#160;</span>Tetapi orang ramai di situ berteriak, “Bunuhlah dia! Kami mahu Barabas dibebaskan!” <span id='dcv_23_19' class='dv'>19&#160;</span>(Barabas dipenjarakan kerana membunuh orang dan menyertai pemberontakan yang berlaku di kota.) <span id='dcv_23_20' class='dv'>20&#160;</span>Pilatus mahu membebaskan Yesus. Oleh itu, dia berseru lagi kepada orang ramai. <span id='dcv_23_21' class='dv'>21&#160;</span>Tetapi mereka berteriak sekali lagi, “Bunuhlah dia pada tiang! Bunuhlah dia pada tiang!” <span id='dcv_23_22' class='dv'>22&#160;</span>Buat kali ketiga, dia berkata kepada mereka, “Mengapa? Apakah kesalahannya? Aku mendapati bahawa dia tidak melakukan apa-apa kesalahan sehingga patut dihukum mati. Oleh itu, aku akan mencambuk dia lalu membebaskannya.” <span id='dcv_23_23' class='dv'>23&#160;</span>Tetapi mereka terus menuntut dengan suara yang keras agar Yesus dihukum bunuh. Akhirnya, Pilatus mengalah. <span id='dcv_23_24' class='dv'>24&#160;</span>Dia membuat keputusan agar permintaan mereka dituruti. <span id='dcv_23_25' class='dv'>25&#160;</span>Dia membebaskan lelaki yang dikehendaki mereka, iaitu lelaki yang dipenjarakan kerana terlibat dalam pemberontakan dan pembunuhan, tetapi dia menyerahkan Yesus kepada mereka untuk diperlakukan dengan sesuka hati.</p></div><div id='p210' class='par'><p class='sb'><span id='dcv_23_26' class='dv'>26&#160;</span>Semasa mereka membawa Yesus keluar dari situ, mereka menangkap Simon, orang Kirene yang baru datang dari desa. Mereka meletakkan tiang seksaan<a class='fn'></a> Yesus pada bahu Simon dan menyuruh dia memikul tiang itu sambil berjalan di belakang Yesus. <span id='dcv_23_27' class='dv'>27&#160;</span>Banyak orang mengikut Yesus, termasuk wanita-wanita yang meratapinya dan asyik memukul dada kerana sedih. <span id='dcv_23_28' class='dv'>28&#160;</span>Yesus berpaling kepada mereka dan berkata, “Hai wanita-wanita Yerusalem, janganlah menangis untuk aku. Sebaliknya, tangisilah diri kamu sendiri dan anak-anak kamu, <span id='dcv_23_29' class='dv'>29&#160;</span>kerana akan tiba masanya apabila orang berkata, ‘Alangkah bahagianya wanita yang mandul dan wanita yang tidak pernah melahirkan dan menyusui anak!’ <span id='dcv_23_30' class='dv'>30&#160;</span>Pada masa itu, orang akan berkata kepada gunung-gunung, ‘Timpalah kami!’ dan kepada bukit-bukit, ‘Sembunyikanlah kami!’ <span id='dcv_23_31' class='dv'>31&#160;</span>Jika mereka berbuat demikian semasa pokok masih hijau, apakah yang akan berlaku apabila pokok itu layu?”</p></div><div id='p211' class='par'><p class='sb'><span id='dcv_23_32' class='dv'>32&#160;</span>Ada dua orang penjenayah yang dibawa untuk dihukum mati bersama-sama Yesus. <span id='dcv_23_33' class='dv'>33&#160;</span>Apabila mereka sampai di tempat yang dipanggil Tengkorak, mereka memakukannya pada tiang bersama-sama dua orang penjenayah itu, seorang di sebelah kanannya dan seorang lagi di sebelah kirinya. <span id='dcv_23_34' class='dv'>34&#160;</span>Tetapi Yesus berkata, “Ya Bapa, ampunilah mereka kerana mereka tidak tahu apa yang dilakukan oleh mereka.” Mereka juga membahagi-bahagikan jubah luarnya dengan membuang undi. <span id='dcv_23_35' class='dv'>35&#160;</span>Orang ramai berdiri dan melihat apa yang berlaku. Tetapi para pemimpin mentertawakannya dan berkata, “Dia menyelamatkan orang lain. Jadi jika dia ialah Kristus yang dipilih oleh Tuhan, biarlah dia menyelamatkan dirinya sendiri.” <span id='dcv_23_36' class='dv'>36&#160;</span>Bahkan askar-askar juga mengejek dia. Mereka mendekatinya lalu memberinya wain masam <span id='dcv_23_37' class='dv'>37&#160;</span>sambil berkata, “Jika kamu Raja orang Yahudi, selamatkanlah dirimu sendiri.” <span id='dcv_23_38' class='dv'>38&#160;</span>Di sebelah atas kepalanya ada tertulis: “Inilah Raja orang Yahudi.”</p></div><div id='p212' class='par'><p class='sb'><span id='dcv_23_39' class='dv'>39&#160;</span>Kemudian, salah seorang penjenayah yang digantung di situ mula mencelanya dan berkata, “Bukankah kamu Kristus? Selamatkanlah dirimu sendiri dan kami juga.” <span id='dcv_23_40' class='dv'>40&#160;</span>Tetapi penjenayah yang seorang lagi menegur dia dan berkata, “Adakah kamu tidak takut sama sekali dengan Tuhan? Kamu pun menerima hukuman yang sama dengannya. <span id='dcv_23_41' class='dv'>41&#160;</span>Hukuman yang kita terima adil dan setimpal dengan semua perbuatan kita, tetapi lelaki ini tidak membuat apa-apa yang salah.” <span id='dcv_23_42' class='dv'>42&#160;</span>Kemudian dia berkata, “Yesus, ingatlah aku apabila kamu masuk ke dalam Kerajaanmu.” <span id='dcv_23_43' class='dv'>43&#160;</span>Maka Yesus berkata kepada lelaki itu, “Sesungguhnya aku berkata kepada kamu hari ini: Kamu akan bersama-sama aku di Firdaus.”</p></div><div id='p213' class='par'><p class='sb'><span id='dcv_23_44' class='dv'>44&#160;</span>Meskipun masanya kira-kira jam 12 tengah hari,<a class='fn'></a> seluruh bumi menjadi gelap sehingga jam 3 petang<a class='fn'></a> <span id='dcv_23_45' class='dv'>45&#160;</span>kerana matahari tidak bersinar. Ketika itu, tirai di Rumah Tuhan koyak menjadi dua. <span id='dcv_23_46' class='dv'>46&#160;</span>Yesus berseru dengan suara lantang, “Ya Bapa, aku menyerahkan nyawaku ke dalam tangan-Mu.” Selepas berkata demikian, dia menghembuskan nafasnya yang terakhir. <span id='dcv_23_47' class='dv'>47&#160;</span>Pegawai tentera yang melihat apa yang berlaku mula memuliakan Tuhan dan berkata, “Lelaki ini memang tidak bersalah!” <span id='dcv_23_48' class='dv'>48&#160;</span>Apabila orang ramai yang berkumpul di situ melihat apa yang berlaku, mereka semua pulang ke rumah sambil memukul dada kerana sedih. <span id='dcv_23_49' class='dv'>49&#160;</span>Semua yang mengenal Yesus, termasuk wanita-wanita yang mengikutnya dari Galilea, berdiri dari jauh sambil melihat semua perkara itu.</p></div><div id='p214' class='par'><p class='sb'><span id='dcv_23_50' class='dv'>50&#160;</span>Ada seorang ahli Majlis Orang Yahudi yang baik dan melakukan apa yang benar, yang bernama Yusuf. <span id='dcv_23_51' class='dv'>51&#160;</span>(Lelaki ini tidak menyetujui atau menyokong muslihat dan perbuatan Majlis Orang Yahudi.) Dia berasal dari Arimatea, sebuah kota orang Yudea. Dia sedang menantikan Kerajaan Tuhan. <span id='dcv_23_52' class='dv'>52&#160;</span>Dia menghadap Pilatus dan meminta mayat Yesus. <span id='dcv_23_53' class='dv'>53&#160;</span>Kemudian, dia menurunkan mayat Yesus, membalutnya dengan kain linen yang bermutu tinggi, dan meletakkannya dalam sebuah makam. Makam itu digali di bukit batu dan belum pernah digunakan. <span id='dcv_23_54' class='dv'>54&#160;</span>Hari itu ialah hari Persiapan. Hari sudah petang dan hari Sabat hampir bermula. <span id='dcv_23_55' class='dv'>55&#160;</span>Tetapi wanita-wanita yang datang dengan Yesus dari Galilea mengikut Yusuf. Mereka melihat makam Yesus dan nampak bagaimana mayatnya diletakkan di dalam makam itu. <span id='dcv_23_56' class='dv'>56&#160;</span>Selepas itu, mereka pulang untuk menyediakan bahan-bahan harum dan minyak wangi. Pada hari Sabat, mereka berehat sesuai dengan apa yang diperintahkan dalam Hukum.</p></div></div></text>
<text chap="24"><div class='document bible' dir='ltr'><div id='p215' class='par'><p class='sb'><span id='dcv_24_1' class='dc'>24 </span>Pada hari Ahad,<a class='fn'></a> ketika hari masih subuh, wanita-wanita itu membawa bahan wangi yang telah disediakan oleh mereka dan pergi ke makam. <span id='dcv_24_2' class='dv'>2&#160;</span>Tetapi mereka mendapati bahawa batu penutup pintu makam telah digulingkan ke tepi. <span id='dcv_24_3' class='dv'>3&#160;</span>Apabila mereka masuk ke dalam, mereka tidak menjumpai mayat Tuan Yesus. <span id='dcv_24_4' class='dv'>4&#160;</span>Sementara mereka masih kebingungan tentang hal itu, tiba-tiba dua orang lelaki yang mengenakan pakaian yang berkilau-kilauan berdiri di sisi mereka. <span id='dcv_24_5' class='dv'>5&#160;</span>Wanita-wanita itu tunduk memandang ke tanah kerana takut. Maka kedua-dua lelaki itu berkata kepada mereka, “Mengapakah kamu mencari dia yang hidup dalam kalangan orang yang mati? <span id='dcv_24_6' class='dv'>6&#160;</span>Dia tiada di sini. Dia sudah dibangkitkan. Ingatlah akan apa yang telah dikatakannya kepada kamu semasa dia masih di Galilea. <span id='dcv_24_7' class='dv'>7&#160;</span>Dia mengatakan bahawa Anak manusia mesti diserahkan kepada pendosa dan dihukum bunuh pada tiang lalu dibangkitkan pada hari ketiga.” <span id='dcv_24_8' class='dv'>8&#160;</span>Barulah mereka teringat akan kata-kata Yesus. <span id='dcv_24_9' class='dv'>9&#160;</span>Maka mereka beredar dari makam dan memberitahu hal-hal itu kepada 11 orang rasul dan semua murid yang lain. <span id='dcv_24_10' class='dv'>10&#160;</span>Mereka yang memberitahu perkara-perkara itu kepada para rasul ialah Maria Magdalena, Yohana, Maria, iaitu ibu kepada Yakobus, dan juga wanita lain yang ada bersama mereka. <span id='dcv_24_11' class='dv'>11&#160;</span>Namun begitu, para rasul dan murid-murid lain enggan mempercayai mereka kerana berasa bahawa mereka sedang menceritakan hal yang bukan-bukan.</p></div><div id='p216' class='par'><p class='sb'><span id='dcv_24_12' class='dv'>12&#160;</span>Tetapi Petrus bangun dan berlari ke makam. Dia menjenguk ke dalam makam dan hanya nampak kain pembalut mayat. Maka dia meninggalkan tempat itu sambil tertanya-tanya apa sebenarnya yang telah berlaku.</p></div><div id='p217' class='par'><p class='sb'><span id='dcv_24_13' class='dv'>13&#160;</span>Pada hari itu juga, dua orang murid Yesus mengadakan perjalanan ke sebuah pekan yang bernama Emaus. Emaus terletak kira-kira 11 kilometer<a class='fn'></a> dari Yerusalem. <span id='dcv_24_14' class='dv'>14&#160;</span>Mereka berbual tentang semua peristiwa yang telah berlaku.</p></div><div id='p218' class='par'><p class='sb'><span id='dcv_24_15' class='dv'>15&#160;</span>Semasa mereka sedang berbual dan membincangkan hal-hal ini, Yesus mendekati mereka dan mula berjalan bersama-sama mereka. <span id='dcv_24_16' class='dv'>16&#160;</span>Mereka nampak dia tetapi tidak mengenalnya. <span id='dcv_24_17' class='dv'>17&#160;</span>Dia berkata kepada mereka, “Apakah yang sedang kamu pertikaikan dalam perjalanan kamu?” Maka mereka berhenti. Muka mereka kelihatan sedih. <span id='dcv_24_18' class='dv'>18&#160;</span>Lalu seorang daripada mereka yang bernama Kleopas berkata kepada Yesus, “Bukankah kamu tinggal di Yerusalem? Jadi mengapakah kamu sahaja yang tidak mengetahui apa yang telah berlaku di situ akhir-akhir ini?” <span id='dcv_24_19' class='dv'>19&#160;</span>Maka dia bertanya kepada mereka, “Apakah peristiwa yang kamu maksudkan?” Mereka menjawab, “Peristiwa-peristiwa yang berkaitan dengan Yesus, orang Nasaret itu. Di sisi Tuhan dan dalam pandangan semua orang, dia seorang nabi yang berkuasa, baik dalam kata-katanya mahupun dalam perbuatannya. <span id='dcv_24_20' class='dv'>20&#160;</span>Tetapi para ketua imam dan pemerintah kami menyerahkannya supaya dihukum mati dan dipakukan pada tiang. <span id='dcv_24_21' class='dv'>21&#160;</span>Kami berharap bahawa dialah orang yang akan membebaskan Israel. Lagipun hari ini hari ketiga semenjak semua peristiwa ini berlaku. <span id='dcv_24_22' class='dv'>22&#160;</span>Selain itu, kami juga terperanjat setelah mendengar kata-kata beberapa orang wanita dalam kalangan kami. Semasa mereka pergi ke makam pada awal pagi, <span id='dcv_24_23' class='dv'>23&#160;</span>mereka tidak menjumpai mayat Yesus. Kemudian mereka kembali dan melaporkan bahawa mereka nampak malaikat-malaikat yang mengatakan bahawa Yesus sudah hidup. <span id='dcv_24_24' class='dv'>24&#160;</span>Tambahan lagi, beberapa orang yang bersama kami pergi ke makam. Mereka mendapati bahawa keadaannya memang seperti yang dikatakan oleh wanita-wanita itu, tetapi mereka tidak menjumpai Yesus.”</p></div><div id='p219' class='par'><p class='sb'><span id='dcv_24_25' class='dv'>25&#160;</span>Maka dia berkata kepada mereka, “Hai kamu yang tidak berakal dan lambat mempercayai semua yang dikatakan oleh para nabi! <span id='dcv_24_26' class='dv'>26&#160;</span>Bukankah Kristus perlu mengalami penderitaan itu agar dimuliakan?” <span id='dcv_24_27' class='dv'>27&#160;</span>Kemudian, Yesus menjelaskan kepada mereka hal-hal yang berkaitan dengan dirinya dalam Ayat-Ayat Suci, bermula dari kitab-kitab Musa sehingga ke Ajaran Para Nabi.</p></div><div id='p220' class='par'><p class='sb'><span id='dcv_24_28' class='dv'>28&#160;</span>Apabila mereka menghampiri pekan yang ditujui, Yesus kelihatan seolah-olah akan meneruskan perjalanan, <span id='dcv_24_29' class='dv'>29&#160;</span>tetapi mereka mendesaknya supaya tidak meninggalkan mereka. Mereka berkata, “Tinggallah bersama kami kerana hari sudah petang.” Maka dia masuk ke dalam rumah dan tinggal bersama mereka. <span id='dcv_24_30' class='dv'>30&#160;</span>Semasa dia makan bersama mereka, dia mengambil roti, mengucapkan syukur, membahagikan roti itu, lalu mengedarkannya kepada mereka. <span id='dcv_24_31' class='dv'>31&#160;</span>Barulah mata mereka terbuka dan mereka mengenal bahawa dia ialah Yesus. Tetapi dia lenyap daripada pandangan mereka. <span id='dcv_24_32' class='dv'>32&#160;</span>Mereka berkata kepada satu sama lain, “Tidakkah hati kita berkobar-kobar semasa dia bercakap dan menerangkan Ayat-Ayat Suci kepada kita semasa kita dalam perjalanan?” <span id='dcv_24_33' class='dv'>33&#160;</span>Pada masa itu juga, mereka bangun dan kembali ke Yerusalem. Di sana, mereka mendapati 11 orang rasul dan murid-murid lain sedang berkumpul. <span id='dcv_24_34' class='dv'>34&#160;</span>Mereka yang berkumpul di sana berkata, “Tuan Yesus benar-benar sudah dibangkitkan dan dia telah menampakkan diri kepada Simon!” <span id='dcv_24_35' class='dv'>35&#160;</span>Kemudian mereka berdua menceritakan apa yang berlaku dalam perjalanan dan bagaimana mereka mengenali dia semasa dia membahagikan roti.</p></div><div id='p221' class='par'><p class='sb'><span id='dcv_24_36' class='dv'>36&#160;</span>Ketika mereka sedang menceritakan perkara-perkara itu, Yesus muncul di tengah-tengah mereka dan berkata, “Salam sejahtera.” <span id='dcv_24_37' class='dv'>37&#160;</span>Mereka terkejut dan ketakutan kerana menyangka bahawa mereka nampak makhluk roh. <span id='dcv_24_38' class='dv'>38&#160;</span>Maka dia berkata kepada mereka, “Mengapakah kamu takut? Mengapakah hati kamu ragu-ragu? <span id='dcv_24_39' class='dv'>39&#160;</span>Inilah aku! Lihatlah tangan dan kakiku dan sentuhlah aku. Makhluk roh tidak mempunyai daging dan tulang sebagaimana yang kamu lihat pada diriku.” <span id='dcv_24_40' class='dv'>40&#160;</span>Sambil bercakap, Yesus menunjukkan tangan dan kakinya kepada mereka. <span id='dcv_24_41' class='dv'>41&#160;</span>Namun, mereka masih tidak dapat percaya kerana mereka terlalu gembira dan hairan. Lalu Yesus bertanya kepada mereka, “Adakah kamu mempunyai makanan di sini?” <span id='dcv_24_42' class='dv'>42&#160;</span>Mereka memberinya sepotong ikan yang dipanggang. <span id='dcv_24_43' class='dv'>43&#160;</span>Dia mengambil ikan itu dan memakannya di depan mata mereka.</p></div><div id='p222' class='par'><p class='sb'><span id='dcv_24_44' class='dv'>44&#160;</span>Kemudian dia berkata kepada mereka, “Semasa aku masih bersama kamu, aku pernah mengatakan bahawa semua perkara yang tertulis tentang aku dalam Hukum Musa, Ajaran Para Nabi, dan Mazmur mesti berlaku.” <span id='dcv_24_45' class='dv'>45&#160;</span>Kemudian Yesus membuka fikiran mereka dengan sepenuhnya supaya mereka dapat memahami maksud Ayat-Ayat Suci. <span id='dcv_24_46' class='dv'>46&#160;</span>Dia berkata kepada mereka, “Ada tertulis bahawa Kristus akan menderita lalu dibangkitkan daripada kematian pada hari ketiga, <span id='dcv_24_47' class='dv'>47&#160;</span>dan atas dasar namanya, berita baik akan disebarkan kepada semua bangsa bermula dari Yerusalem, agar manusia bertaubat daripada dosa lalu diampuni. <span id='dcv_24_48' class='dv'>48&#160;</span>Kamu harus menjadi saksi untuk semua perkara ini. <span id='dcv_24_49' class='dv'>49&#160;</span>Lihatlah! Aku akan memberi kamu apa yang telah dijanjikan oleh Bapaku. Tetapi kamu mesti menunggu di kota ini sehingga kamu menerima kuasa dari syurga.”</p></div><div id='p223' class='par'><p class='sb'><span id='dcv_24_50' class='dv'>50&#160;</span>Kemudian Yesus membawa mereka ke Betania. Di situ dia mengangkat tangannya dan memberkati mereka. <span id='dcv_24_51' class='dv'>51&#160;</span>Semasa Yesus memberkati mereka, dia meninggalkan mereka dan terangkat ke syurga. <span id='dcv_24_52' class='dv'>52&#160;</span>Lalu mereka sujud kepadanya dan kembali ke Yerusalem dengan penuh sukacita. <span id='dcv_24_53' class='dv'>53&#160;</span>Mereka sentiasa memuji-muji Tuhan di Rumah-Nya.</p></div></div></text>
</bible>
