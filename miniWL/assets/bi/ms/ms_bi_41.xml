<?xml version="1.0" encoding="UTF-8"?><bible><text chap="1"><div class='document bible' dir='ltr'><div id='p1' class='par'><p class='sb'><span id='dcv_1_1' class='dc'>1 </span>Inilah permulaan berita baik tentang Yesus Kristus, iaitu Anak Tuhan: <span id='dcv_1_2' class='dv'>2&#160;</span>Seperti yang ditulis oleh nabi Yesaya, “(Lihatlah! Aku akan menghantar utusan-Ku di hadapanmu. Dia akan membuka jalan bagimu.) <span id='dcv_1_3' class='dv'>3&#160;</span>Seseorang sedang berseru di padang belantara, ‘Hendaklah kamu menyediakan jalan bagi Yehuwa! Luruskanlah jalan bagi-Nya.’” <span id='dcv_1_4' class='dv'>4&#160;</span>Demikianlah Yohanes Pembaptis tiba di padang belantara. Dia menyebarkan berita bahawa orang perlu dibaptis<a class='fn'></a> sebagai lambang mereka sudah bertaubat. Dengan ini dosa mereka akan diampunkan. <span id='dcv_1_5' class='dv'>5&#160;</span>Oleh itu, semua orang Yudea dan semua penduduk Yerusalem datang menemuinya. Mereka mengakui dosa di hadapan umum dan dibaptis<a class='fn'></a> olehnya di Sungai Yordan. <span id='dcv_1_6' class='dv'>6&#160;</span>Pakaian Yohanes diperbuat daripada bulu unta dan tali pinggangnya diperbuat daripada kulit, manakala makanannya ialah belalang dan madu hutan. <span id='dcv_1_7' class='dv'>7&#160;</span>Dia menyebarkan berita ini: “Selepas aku, seseorang yang lebih berkuasa daripada aku akan datang. Aku tidak layak untuk membongkok dan membuka tali kasutnya. <span id='dcv_1_8' class='dv'>8&#160;</span>Aku membaptis kamu dengan air, tetapi dia akan membaptis kamu dengan daya aktif Tuhan.”</p></div><div id='p2' class='par'><p class='sb'><span id='dcv_1_9' class='dv'>9&#160;</span>Pada waktu itu, Yesus datang dari Nasaret di Galilea dan dibaptis oleh Yohanes dalam Sungai Yordan. <span id='dcv_1_10' class='dv'>10&#160;</span>Sebaik sahaja Yesus keluar dari air, dia nampak langit terbuka dan daya aktif Tuhan turun seperti burung merpati ke atasnya. <span id='dcv_1_11' class='dv'>11&#160;</span>Kemudian, kedengaran suara dari langit yang berkata, “Engkaulah Anak-Ku yang Aku kasihi. Aku berkenan kepadamu.”</p></div><div id='p3' class='par'><p class='sb'><span id='dcv_1_12' class='dv'>12&#160;</span>Yesus segera dipimpin oleh daya aktif Tuhan ke padang belantara. <span id='dcv_1_13' class='dv'>13&#160;</span>Dia berada di padang belantara selama 40 hari bersama binatang-binatang liar. Dia digoda oleh Syaitan, tetapi selepas itu para malaikat datang untuk melayaninya.</p></div><div id='p4' class='par'><p class='sb'><span id='dcv_1_14' class='dv'>14&#160;</span>Selepas Yohanes ditangkap, Yesus pergi ke Galilea untuk menyebarkan berita baik daripada Tuhan. <span id='dcv_1_15' class='dv'>15&#160;</span>Dia berkata, “Masa yang ditetapkan telah tiba dan Kerajaan Tuhan sudah dekat. Bertaubatlah dan percayalah kepada berita baik daripada Tuhan.”</p></div><div id='p5' class='par'><p class='sb'><span id='dcv_1_16' class='dv'>16&#160;</span>Ketika Yesus berjalan di tepi Tasik Galilea, dia nampak dua orang nelayan, iaitu Simon dan saudara kandungnya Andreas. Mereka sedang menebarkan jala ke dalam tasik. <span id='dcv_1_17' class='dv'>17&#160;</span>Maka Yesus berkata kepada mereka, “Ikutlah aku, dan aku akan menjadikan kamu penjala manusia.” <span id='dcv_1_18' class='dv'>18&#160;</span>Dengan serta-merta, mereka meninggalkan jala lalu mengikutnya. <span id='dcv_1_19' class='dv'>19&#160;</span>Yesus meneruskan perjalanannya lalu nampak Yakobus anak Zebedeus dan saudara kandungnya Yohanes. Mereka sedang membaiki jala dalam perahu mereka. <span id='dcv_1_20' class='dv'>20&#160;</span>Tanpa berlengah-lengah dia memanggil mereka, maka mereka meninggalkan bapa mereka, iaitu Zebedeus, dalam perahu bersama para pekerja lalu mengikut Yesus. <span id='dcv_1_21' class='dv'>21&#160;</span>Kemudian mereka pergi ke Kapernaum.</p></div><div id='p6' class='par'><p class='sb'>Sebaik sahaja hari Sabat bermula, dia pergi ke rumah ibadat dan mula mengajar. <span id='dcv_1_22' class='dv'>22&#160;</span>Orang di situ sangat kagum dengan cara dia mengajar, kerana dia mengajar mereka sebagai seorang yang berwibawa dan bukan seperti para jurutulis hukum. <span id='dcv_1_23' class='dv'>23&#160;</span>Pada masa itu, terdapat seorang lelaki di rumah ibadat yang dirasuk roh jahat. Dia berteriak, <span id='dcv_1_24' class='dv'>24&#160;</span>“Apa kena-mengena kami denganmu, hai Yesus orang Nasaret? Adakah kamu datang untuk membinasakan kami? Aku tahu siapa kamu. Kamu Hamba Suci Tuhan!” <span id='dcv_1_25' class='dv'>25&#160;</span>Yesus menegur roh jahat itu dan berkata, “Diamlah, dan keluarlah daripada orang ini!” <span id='dcv_1_26' class='dv'>26&#160;</span>Roh jahat itu membuat lelaki tersebut menggigil dan terkejang-kejang. Roh jahat itu kemudiannya menjerit dengan sekuat hati lalu keluar. <span id='dcv_1_27' class='dv'>27&#160;</span>Orang di situ sangat hairan dan mula berbincang sesama sendiri. Mereka berkata, “Apakah ajaran baru ini? Dia berkuasa untuk mengusir roh-roh jahat dan mereka patuh kepadanya.” <span id='dcv_1_28' class='dv'>28&#160;</span>Dengan cepat, berita tentangnya tersebar luas ke seluruh kawasan Galilea.</p></div><div id='p7' class='par'><p class='sb'><span id='dcv_1_29' class='dv'>29&#160;</span>Selepas itu mereka meninggalkan rumah ibadat lalu pergi ke rumah Simon dan Andreas. Yakobus dan Yohanes juga mengikut mereka. <span id='dcv_1_30' class='dv'>30&#160;</span>Pada masa itu, ibu mentua Simon berbaring di tempat tidur kerana demam. Oleh itu, mereka segera memberitahu Yesus tentang hal itu. <span id='dcv_1_31' class='dv'>31&#160;</span>Yesus menghampiri ibu mentua Simon lalu memegang tangannya dan membantu dia bangun. Demamnya pun hilang dan dia mula melayani mereka.</p></div><div id='p8' class='par'><p class='sb'><span id='dcv_1_32' class='dv'>32&#160;</span>Pada lewat petang, selepas matahari terbenam, orang mula membawa sesiapa sahaja yang sakit dan dirasuk roh jahat kepadanya. <span id='dcv_1_33' class='dv'>33&#160;</span>Semua penduduk kota berkumpul di pintu rumah itu, <span id='dcv_1_34' class='dv'>34&#160;</span>lalu Yesus menyembuhkan ramai orang yang menghidap pelbagai penyakit dan mengusir banyak roh jahat. Dia tidak mengizinkan roh-roh jahat untuk mengatakan apa-apa, kerana mereka tahu bahawa dia ialah Kristus.</p></div><div id='p9' class='par'><p class='sb'><span id='dcv_1_35' class='dv'>35&#160;</span>Pada awal pagi ketika hari masih gelap, Yesus bangun dan keluar. Dia pergi ke suatu tempat yang sunyi dan mula berdoa. <span id='dcv_1_36' class='dv'>36&#160;</span>Tetapi Simon dan murid-murid yang lain mencarinya di merata tempat. <span id='dcv_1_37' class='dv'>37&#160;</span>Selepas mereka menemuinya, mereka berkata, “Semua orang sedang mencari Guru.” <span id='dcv_1_38' class='dv'>38&#160;</span>Dia berkata kepada mereka, “Marilah kita pergi ke tempat lain, ke pekan-pekan yang berhampiran. Aku hendak menyebarkan berita baik di sana juga, kerana itulah sebabnya aku datang.” <span id='dcv_1_39' class='dv'>39&#160;</span>Maka dia pergi ke seluruh kawasan Galilea untuk menyebarkan berita baik di rumah-rumah ibadat dan mengusir roh-roh jahat.</p></div><div id='p10' class='par'><p class='sb'><span id='dcv_1_40' class='dv'>40&#160;</span>Kemudian, seorang pesakit kusta datang lalu berlutut di hadapannya. Dia merayu, “Jika Tuan rela, Tuan dapat menyembuhkan aku.” <span id='dcv_1_41' class='dv'>41&#160;</span>Yesus mengasihaninya lalu menghulurkan tangannya dan menyentuh lelaki itu sambil berkata, “Aku rela. Sembuhlah!” <span id='dcv_1_42' class='dv'>42&#160;</span>Dengan serta-merta penyakit kustanya hilang, dan dia pun sembuh. <span id='dcv_1_43' class='dv'>43&#160;</span>Sebelum menyuruhnya pergi, Yesus memberi dia amaran tegas yang berikut: <span id='dcv_1_44' class='dv'>44&#160;</span>“Jangan beritahu sesiapa pun tentang hal ini. Pergilah berjumpa dengan imam. Kemudian, persembahkanlah korban mengikut arahan dalam Hukum Musa untuk membuktikan kepada para imam bahawa kamu sudah sembuh.” <span id='dcv_1_45' class='dv'>45&#160;</span>Tetapi selepas lelaki itu beredar dari sana, dia asyik bercakap tentang peristiwa itu dan menyebarkannya ke merata tempat. Oleh itu, Yesus tinggal di tempat yang sunyi kerana dia tidak dapat masuk ke dalam kota secara terbuka. Namun demikian, orang ramai dari pelbagai tempat masih datang kepadanya.</p></div></div></text>
<text chap="2"><div class='document bible' dir='ltr'><div id='p11' class='par'><p class='sb'><span id='dcv_2_1' class='dc'>2 </span>Beberapa lama kemudian, Yesus balik ke Kapernaum dan orang mendapat tahu bahawa dia ada di rumah. <span id='dcv_2_2' class='dv'>2&#160;</span>Akibatnya ramai orang berkumpul di situ sehingga dekat pintu pun tidak ada tempat. Lalu Yesus mula menyebarkan firman Tuhan kepada mereka. <span id='dcv_2_3' class='dv'>3&#160;</span>Kemudian, empat orang lelaki mengusung seorang lelaki yang lumpuh kepada Yesus. <span id='dcv_2_4' class='dv'>4&#160;</span>Tetapi mereka tidak dapat membawanya terus kepada Yesus kerana di situ terdapat ramai orang. Jadi mereka membuka bumbung dan membuat lubang di atas tempat Yesus berada, lalu menurunkan orang lumpuh itu yang berbaring di atas usungannya. <span id='dcv_2_5' class='dv'>5&#160;</span>Semasa Yesus melihat iman mereka, dia berkata kepada orang lumpuh itu, “Hai anakku, dosamu sudah diampunkan.” <span id='dcv_2_6' class='dv'>6&#160;</span>Beberapa jurutulis hukum yang duduk di situ berfikir, <span id='dcv_2_7' class='dv'>7&#160;</span>“Mengapakah dia berkata demikian? Dia sedang menghina Tuhan. Tiada seorang pun yang boleh mengampunkan dosa kecuali Tuhan.” <span id='dcv_2_8' class='dv'>8&#160;</span>Tetapi dengan serta-merta, Yesus mengetahui apa yang sedang difikirkan oleh mereka. Maka dia berkata, “Mengapakah kamu memikirkan hal-hal sebegini? <span id='dcv_2_9' class='dv'>9&#160;</span>Manakah yang lebih mudah untuk dikatakan kepada orang lumpuh itu: ‘Dosamu sudah diampunkan,’ atau, ‘Bangunlah, angkat usunganmu, dan berjalanlah’? <span id='dcv_2_10' class='dv'>10&#160;</span>Namun, untuk membuktikan kepada kamu bahawa Anak manusia mempunyai kuasa di bumi untuk mengampunkan dosa—” dia berkata kepada orang lumpuh itu, <span id='dcv_2_11' class='dv'>11&#160;</span>“Aku berkata kepadamu: Bangunlah! Angkatlah usunganmu dan pulanglah.” <span id='dcv_2_12' class='dv'>12&#160;</span>Lelaki itu pun bangun. Dengan serta-merta dia mengangkat usungannya dan berjalan keluar di hadapan mereka semua. Orang ramai berasa sangat kagum lalu memuliakan Tuhan. Mereka berkata, “Kami belum pernah melihat hal sebegini.”</p></div><div id='p12' class='par'><p class='sb'><span id='dcv_2_13' class='dv'>13&#160;</span>Sekali lagi, Yesus pergi ke tepi tasik. Semua orang datang kepadanya dan dia mula mengajar mereka. <span id='dcv_2_14' class='dv'>14&#160;</span>Semasa dia meneruskan perjalanannya, dia nampak Lewi anak Alfeus sedang duduk di tempat memungut cukai. Yesus berkata kepadanya, “Jadilah pengikutku.” Dia pun berdiri dan mengikut Yesus. <span id='dcv_2_15' class='dv'>15&#160;</span>Semasa Yesus makan di rumah Lewi, ramai pemungut cukai dan pendosa yang mengikut Yesus datang dan makan bersama Yesus dan murid-muridnya. <span id='dcv_2_16' class='dv'>16&#160;</span>Apabila jurutulis hukum daripada golongan Farisi nampak bahawa dia sedang makan bersama pendosa dan pemungut cukai, mereka bertanya kepada murid-muridnya, “Adakah dia makan bersama pemungut cukai dan pendosa?” <span id='dcv_2_17' class='dv'>17&#160;</span>Yesus mendengar pertanyaan mereka lalu menjawab, “Orang yang memerlukan doktor bukannya orang yang sihat, tetapi orang yang sakit. Aku datang untuk memanggil pendosa, bukannya orang yang alim.”</p></div><div id='p13' class='par'><p class='sb'><span id='dcv_2_18' class='dv'>18&#160;</span>Murid-murid Yohanes dan orang Farisi sering berpuasa. Oleh itu, mereka datang dan bertanya kepada Yesus, “Mengapakah murid-murid Yohanes dan murid-murid orang Farisi sering berpuasa, tetapi murid-muridmu tidak berpuasa?” <span id='dcv_2_19' class='dv'>19&#160;</span>Yesus menjawab, “Semasa pengantin lelaki ada bersama sahabat-sahabatnya, perlukah mereka berpuasa? Tentu tidak! Selagi pengantin lelaki ada bersama mereka, mereka tidak boleh berpuasa. <span id='dcv_2_20' class='dv'>20&#160;</span>Tetapi masanya akan tiba apabila pengantin lelaki diambil daripada mereka. Pada waktu itulah mereka akan berpuasa. <span id='dcv_2_21' class='dv'>21&#160;</span>Tiada orang yang mengambil kain baru untuk menampal pakaian yang lama. Jika dia berbuat demikian, kain baru itu akan mengecut dan mengakibatkan koyakan yang lebih besar pada pakaian lama itu. <span id='dcv_2_22' class='dv'>22&#160;</span>Demikian juga, orang tidak akan menyimpan wain baru dalam kirbat lama. Jika tidak, kirbat akan pecah, wain akan tumpah, dan kirbat itu pun tidak dapat digunakan lagi. Sebaliknya orang selalu menyimpan wain baru dalam kirbat baru.”</p></div><div id='p14' class='par'><p class='sb'><span id='dcv_2_23' class='dv'>23&#160;</span>Pada suatu hari Sabat, Yesus lalu di ladang gandum. Sambil berjalan, murid-muridnya mula memetik bulir gandum. <span id='dcv_2_24' class='dv'>24&#160;</span>Jadi orang Farisi berkata kepadanya, “Lihatlah! Mengapakah mereka melakukan apa yang dilarang pada hari Sabat?” <span id='dcv_2_25' class='dv'>25&#160;</span>Dia berkata kepada mereka, “Belum pernahkah kamu membaca tentang apa yang dilakukan oleh Daud semasa dia dan anak-anak buahnya lapar dan kehabisan makanan? <span id='dcv_2_26' class='dv'>26&#160;</span>Tidakkah kamu membaca kisah ketua imam Abiatar tentang bagaimana Daud memasuki rumah Tuhan, memakan roti yang sudah dipersembahkan kepada Tuhan, lalu memberikan roti itu kepada anak-anak buahnya? Sebenarnya, tiada sesiapa pun yang berhak memakan roti itu kecuali para imam.” <span id='dcv_2_27' class='dv'>27&#160;</span>Maka dia berkata kepada mereka, “Tuhan menetapkan hari Sabat untuk manusia, dan bukannya menjadikan manusia untuk mematuhi hari Sabat. <span id='dcv_2_28' class='dv'>28&#160;</span>Lagipun Anak manusia ialah Tuan yang berkuasa ke atas hari Sabat.”</p></div></div></text>
<text chap="3"><div class='document bible' dir='ltr'><div id='p15' class='par'><p class='sb'><span id='dcv_3_1' class='dc'>3 </span>Sekali lagi dia masuk ke dalam rumah ibadat. Di sana terdapat seorang lelaki yang sebelah tangannya lumpuh. <span id='dcv_3_2' class='dv'>2&#160;</span>Orang Farisi memperhatikan Yesus dengan teliti untuk melihat sama ada dia akan menyembuhkan lelaki itu pada hari Sabat atau tidak. Mereka berbuat demikian kerana ingin mencari alasan untuk menuduhnya. <span id='dcv_3_3' class='dv'>3&#160;</span>Yesus berkata kepada lelaki yang sebelah tangannya lumpuh itu, “Bangunlah dan berdirilah di tengah.” <span id='dcv_3_4' class='dv'>4&#160;</span>Kemudian dia bertanya kepada mereka, “Apakah yang wajar kita lakukan pada hari Sabat? Hal yang baik atau jahat, membunuh atau menyelamatkan nyawa?” Tetapi mereka membisu sahaja. <span id='dcv_3_5' class='dv'>5&#160;</span>Yesus marah semasa memandang mereka. Dia berasa sangat sedih kerana hati mereka tidak peka. Kemudian dia berkata kepada lelaki itu, “Hulurkanlah tanganmu.” Lelaki itu menghulurkan tangannya lalu tangannya pun sembuh. <span id='dcv_3_6' class='dv'>6&#160;</span>Maka orang Farisi keluar dan segera berkomplot dengan pengikut-pengikut Herodes untuk membunuh Yesus.</p></div><div id='p16' class='par'><p class='sb'>&#160;<span id='dcv_3_7' class='dv'>7&#160;</span>Yesus pergi ke tasik dengan murid-muridnya. Banyak orang dari Galilea dan Yudea mengikutnya. <span id='dcv_3_8' class='dv'>8&#160;</span>Selain itu, ramai orang dari Yerusalem, Idumia, seberang Sungai Yordan, dan kawasan sekitar Tirus dan Sidon mendengar tentang segala perbuatannya lalu datang kepadanya. <span id='dcv_3_9' class='dv'>9&#160;</span>Yesus menyuruh murid-muridnya menyediakan sebuah perahu kecil untuknya agar dia tidak dihimpit oleh orang ramai. <span id='dcv_3_10' class='dv'>10&#160;</span>Memandangkan dia telah menyembuhkan ramai orang, semua orang yang sakit teruk kini berasak-asak hendak menyentuhnya. <span id='dcv_3_11' class='dv'>11&#160;</span>Setiap kali roh-roh jahat nampak dia, mereka akan sujud di hadapannya dan berseru, “Kamu ialah Anak Tuhan.” <span id='dcv_3_12' class='dv'>12&#160;</span>Tetapi dia berulang kali memberikan amaran tegas kepada roh-roh jahat supaya tidak memberitahu orang lain tentangnya.</p></div><div id='p17' class='par'><p class='sb'><span id='dcv_3_13' class='dv'>13&#160;</span>Kemudian dia naik ke atas sebuah gunung dan memanggil sebilangan muridnya. Selepas mereka datang, <span id='dcv_3_14' class='dv'>14&#160;</span>dia memilih 12 orang untuk menyertainya dan menggelar mereka rasul-rasul. Dia mengutus mereka untuk menyebarkan berita baik <span id='dcv_3_15' class='dv'>15&#160;</span>dan memberi mereka kuasa untuk mengusir roh-roh jahat.</p></div><div id='p18' class='par'><p class='sb'><span id='dcv_3_16' class='dv'>16&#160;</span>Inilah 12 orang yang dipilihnya: Simon yang juga digelarnya Petrus, <span id='dcv_3_17' class='dv'>17&#160;</span>Yakobus anak Zebedeus dan Yohanes saudara kandung Yakobus (dia juga memberi mereka gelaran Boanerges, yang bermaksud “Anak Guruh”), <span id='dcv_3_18' class='dv'>18&#160;</span>Andreas, Filipus, Bartolomeus, Matius, Tomas, Yakobus anak Alfeus, Tadius, Simon yang bersemangat, <span id='dcv_3_19' class='dv'>19&#160;</span>dan Yudas Iskariot yang kemudiannya mengkhianati Yesus.</p></div><div id='p19' class='par'><p class='sb'>Selepas itu, Yesus masuk ke dalam sebuah rumah. <span id='dcv_3_20' class='dv'>20&#160;</span>Sekali lagi orang ramai berkumpul sehingga Yesus dan murid-muridnya langsung tidak ada masa untuk makan. <span id='dcv_3_21' class='dv'>21&#160;</span>Apabila saudara-mara Yesus mendengar apa yang berlaku, mereka datang untuk membawanya pergi kerana mereka berkata, “Dia sudah gila.” <span id='dcv_3_22' class='dv'>22&#160;</span>Tambahan lagi, para jurutulis hukum yang datang dari Yerusalem berkata, “Dia dirasuk Beelzebul<a class='fn'></a> dan dia mengusir roh jahat kerana mendapat kuasa daripada ketua roh-roh jahat.” <span id='dcv_3_23' class='dv'>23&#160;</span>Oleh itu, Yesus memanggil mereka kepadanya dan menceritakan beberapa perumpamaan. Dia berkata, “Bagaimanakah Syaitan dapat mengusir Syaitan? <span id='dcv_3_24' class='dv'>24&#160;</span>Jika sebuah kerajaan berpecah belah dan saling bermusuhan, kerajaan itu tidak akan bertahan lama, <span id='dcv_3_25' class='dv'>25&#160;</span>dan jika sebuah keluarga berpecah belah dan saling bermusuhan, keluarga itu tidak akan bertahan lama. <span id='dcv_3_26' class='dv'>26&#160;</span>Tambahan lagi, jika Syaitan bangkit dan melawan dirinya sendiri dan jika pengikut-pengikutnya berpecah belah, dia tidak akan bertahan lama dan akan lenyap. <span id='dcv_3_27' class='dv'>27&#160;</span>Pada hakikatnya, tiada orang yang masuk ke dalam rumah seorang lelaki yang kuat dapat mencuri barang-barangnya, kecuali dia mengikat orang kuat itu terlebih dahulu. Selepas itu, barulah dia dapat merampas barang-barang di dalam rumahnya. <span id='dcv_3_28' class='dv'>28&#160;</span>Sesungguhnya aku berkata kepada kamu: Semua dosa yang dilakukan oleh manusia dan semua kata hinaan yang diucapkan oleh mereka akan diampunkan. <span id='dcv_3_29' class='dv'>29&#160;</span>Tetapi sesiapa yang menghina daya aktif Tuhan tidak akan sekali-kali diampuni. Dia akan menanggung dosa yang kekal.” <span id='dcv_3_30' class='dv'>30&#160;</span>Dia berkata demikian kerana mereka berkata, “Dia dirasuk roh jahat.”</p></div><div id='p20' class='par'><p class='sb'><span id='dcv_3_31' class='dv'>31&#160;</span>Pada masa itu, ibu dan adik-adik lelaki Yesus datang. Mereka berdiri di luar dan meminta orang untuk memanggilnya. <span id='dcv_3_32' class='dv'>32&#160;</span>Memandangkan sekumpulan orang sedang duduk di sekeliling Yesus, mereka berkata kepadanya, “Lihatlah! Ibu dan adik-adik Guru berada di luar dan sedang mencari Guru.” <span id='dcv_3_33' class='dv'>33&#160;</span>Tetapi dia berkata kepada mereka, “Siapakah ibuku dan adik-adikku?” <span id='dcv_3_34' class='dv'>34&#160;</span>Lalu dia memandang mereka yang duduk di sekelilingnya dan berkata, “Lihatlah! Ibuku dan adik-adikku! <span id='dcv_3_35' class='dv'>35&#160;</span>Sesiapa yang melakukan kehendak Tuhan, dialah adik lelakiku, adik perempuanku, dan ibuku.”</p></div></div></text>
<text chap="4"><div class='document bible' dir='ltr'><div id='p21' class='par'><p class='sb'><span id='dcv_4_1' class='dc'>4 </span>Sekali lagi Yesus mula mengajar di tepi tasik. Memandangkan begitu ramai orang berkumpul berhampirannya, dia menaiki sebuah perahu dan duduk di dalamnya. Perahu itu didayung tidak jauh dari darat, manakala orang ramai berada di tepi tasik. <span id='dcv_4_2' class='dv'>2&#160;</span>Kemudian dia mula mengajar mereka banyak hal dengan menggunakan perumpamaan. Semasa mengajar mereka, dia berkata, <span id='dcv_4_3' class='dv'>3&#160;</span>“Dengarlah! Seorang petani keluar untuk menabur benih. <span id='dcv_4_4' class='dv'>4&#160;</span>Semasa dia menabur benih, ada benih yang jatuh di jalan. Lalu burung datang dan memakannya. <span id='dcv_4_5' class='dv'>5&#160;</span>Ada juga benih yang jatuh di tempat berbatu dan segera bertunas kerana tanahnya sedikit. <span id='dcv_4_6' class='dv'>6&#160;</span>Tetapi semasa matahari terbit, tunas-tunas itu layu lalu kering kerana akarnya tidak dalam. <span id='dcv_4_7' class='dv'>7&#160;</span>Benih lain pula jatuh di antara semak berduri. Semak berduri itu tumbuh dan membantutkan tumbuhan tersebut sehingga tidak dapat berbuah. <span id='dcv_4_8' class='dv'>8&#160;</span>Ada juga benih yang jatuh atas tanah yang subur. Benih itu tumbuh, membesar, dan mula berbuah. Ada yang hasilnya 30 kali ganda, ada yang 60 kali ganda, dan ada yang 100 kali ganda.” <span id='dcv_4_9' class='dv'>9&#160;</span>Kemudian dia berkata, “Hendaklah orang yang bertelinga, mendengar dengan teliti.”</p></div><div id='p22' class='par'><p class='sb'><span id='dcv_4_10' class='dv'>10&#160;</span>Apabila dia bersendirian, beberapa orang murid dan 12 orang rasulnya datang kepadanya untuk bertanya tentang perumpamaan itu. <span id='dcv_4_11' class='dv'>11&#160;</span>Dia berkata kepada mereka, “Tuhan sudah mengizinkan kamu untuk memahami rahsia suci tentang Kerajaan Tuhan. Tetapi orang lain dapat mendengar perumpamaan sahaja. <span id='dcv_4_12' class='dv'>12&#160;</span>Dengan ini, walaupun mereka melihat, mereka masih tidak dapat nampak, dan walaupun mereka mendengar, mereka masih tidak dapat faham, dan mereka tidak kembali kepada Tuhan untuk diampuni oleh-Nya.” <span id='dcv_4_13' class='dv'>13&#160;</span>Kemudian Yesus bertanya kepada mereka, “Jika kamu tidak memahami perumpamaan ini, bagaimanakah kamu dapat memahami semua perumpamaan yang lain?</p></div><div id='p23' class='par'><p class='sb'><span id='dcv_4_14' class='dv'>14&#160;</span>“Petani itu menaburkan firman Tuhan. <span id='dcv_4_15' class='dv'>15&#160;</span>Sesetengah orang bagaikan benih yang jatuh di jalan. Sebaik sahaja mereka mendengar firman Tuhan, Syaitan datang dan merampas firman yang sudah ditanam dalam hati mereka. <span id='dcv_4_16' class='dv'>16&#160;</span>Benih yang jatuh di tempat berbatu pula ialah orang yang mendengar firman Tuhan dan segera menyambutnya dengan sukacita. <span id='dcv_4_17' class='dv'>17&#160;</span>Tetapi firman itu tidak berakar dalam hati mereka. Mereka menerimanya untuk seketika, tetapi sebaik sahaja mereka mengalami kesengsaraan atau penganiayaan kerana firman itu, mereka tersandung. <span id='dcv_4_18' class='dv'>18&#160;</span>Benih yang jatuh di semak berduri ialah orang yang mendengar firman itu, <span id='dcv_4_19' class='dv'>19&#160;</span>tetapi kekhuatiran hidup sistem dunia ini<a class='fn'></a> dan tipu daya kekayaan serta pelbagai keinginan mula meresap ke dalam hati mereka dan membantutkan firman itu sehingga tidak berbuah. <span id='dcv_4_20' class='dv'>20&#160;</span>Akhirnya, benih yang jatuh di tanah yang subur ialah orang yang mendengar firman itu dan menyambutnya dengan baik lalu membuahkan hasil; ada yang 30 kali ganda, ada yang 60 kali ganda, dan ada yang 100 kali ganda.”</p></div><div id='p24' class='par'><p class='sb'><span id='dcv_4_21' class='dv'>21&#160;</span>Yesus berkata lagi, “Orang tidak akan meletakkan pelita di bawah bakul<a class='fn'></a> atau di bawah katil, bukan? Pelita harus diletakkan di atas kaki pelita, bukan? <span id='dcv_4_22' class='dv'>22&#160;</span>Apa sahaja yang tertutup akan menjadi nyata, dan apa sahaja yang disembunyikan dengan cermat akan didedahkan. <span id='dcv_4_23' class='dv'>23&#160;</span>Hendaklah orang yang bertelinga, mendengar dengan teliti.”</p></div><div id='p25' class='par'><p class='sb'><span id='dcv_4_24' class='dv'>24&#160;</span>Yesus juga berkata kepada mereka, “Kamu harus menumpukan perhatian kepada apa yang sedang kamu dengar. Sukatan yang kamu gunakan untuk orang, juga akan digunakan untuk kamu. Malah, kamu akan menerima lebih banyak lagi, <span id='dcv_4_25' class='dv'>25&#160;</span>kerana sesiapa yang memiliki pengertian akan diberikan lebih banyak pengertian. Tetapi bagi sesiapa yang tidak berpengertian, bahkan sedikit pengertian yang dimilikinya pun akan diambil daripadanya.”</p></div><div id='p26' class='par'><p class='sb'><span id='dcv_4_26' class='dv'>26&#160;</span>Yesus menyambung, “Kerajaan Tuhan bagaikan seorang lelaki yang menabur benih di tanah. <span id='dcv_4_27' class='dv'>27&#160;</span>Setiap hari dia tidur pada waktu malam dan bangun pada waktu siang. Benih-benih itu bercambah dan bertumbuh tinggi, tetapi dia tidak tahu bagaimana hal itu berlaku. <span id='dcv_4_28' class='dv'>28&#160;</span>Tanah itulah yang mengeluarkan hasilnya secara bertahap-tahap: Mula-mula tangkai, kemudian bulir, dan akhirnya gandum yang masak. <span id='dcv_4_29' class='dv'>29&#160;</span>Sebaik sahaja gandum itu masak, dia mengeluarkan sabitnya kerana musim menuai sudah tiba.”</p></div><div id='p27' class='par'><p class='sb'><span id='dcv_4_30' class='dv'>30&#160;</span>Yesus berkata lagi, “Apakah yang boleh disamakan dengan Kerajaan Tuhan? Apakah perumpamaan yang dapat kita gunakan untuk menjelaskannya? <span id='dcv_4_31' class='dv'>31&#160;</span>Kerajaan Tuhan bagaikan biji sawi. Semasa ditanam, biji sawi ialah benih yang terkecil di bumi. <span id='dcv_4_32' class='dv'>32&#160;</span>Tetapi apabila biji sawi yang ditanam bertumbuh, tumbuhan itu menjadi lebih besar daripada semua sayuran lain. Dahannya yang besar menjadi naungan dan tempat tinggal bagi burung-burung di langit.”</p></div><div id='p28' class='par'><p class='sb'><span id='dcv_4_33' class='dv'>33&#160;</span>Demikianlah Yesus menggunakan banyak perumpamaan seperti itu untuk mengajarkan firman Tuhan berdasarkan tahap pemahaman mereka. <span id='dcv_4_34' class='dv'>34&#160;</span>Dia tidak akan bercakap kepada mereka tanpa menggunakan perumpamaan. Semasa dia bersama murid-muridnya sahaja, dia akan menjelaskan segala-galanya kepada mereka.</p></div><div id='p29' class='par'><p class='sb'><span id='dcv_4_35' class='dv'>35&#160;</span>Pada lewat petang hari itu, Yesus berkata kepada mereka, “Marilah kita menyeberangi tasik.” <span id='dcv_4_36' class='dv'>36&#160;</span>Setelah murid-murid Yesus meminta orang ramai bersurai, mereka menaiki perahu bersamanya untuk menyeberangi tasik. Ada juga perahu-perahu lain yang menyertainya. <span id='dcv_4_37' class='dv'>37&#160;</span>Tiba-tiba, angin ribut yang kencang melanda. Perahu itu dipukul ombak sehingga hampir penuh dengan air. <span id='dcv_4_38' class='dv'>38&#160;</span>Tetapi Yesus masih tidur di atas bantal di belakang perahu. Jadi mereka mengejutkannya daripada tidur dan berkata, “Tidakkah Guru peduli bahawa kami hampir mati?” <span id='dcv_4_39' class='dv'>39&#160;</span>Maka Yesus bangun lalu menegur angin dan tasik dengan berkata, “Diam! Tenanglah!” Angin pun reda dan tasik menjadi tenang sekali. <span id='dcv_4_40' class='dv'>40&#160;</span>Dia berkata kepada mereka, “Mengapakah kamu begitu takut? Adakah kamu masih tidak beriman?” <span id='dcv_4_41' class='dv'>41&#160;</span>Tetapi mereka masih sangat takut lalu berkata sesama sendiri, “Siapakah sebenarnya orang ini? Angin dan ombak pun mematuhinya.”</p></div></div></text>
<text chap="5"><div class='document bible' dir='ltr'><div id='p30' class='par'><p class='sb'><span id='dcv_5_1' class='dc'>5 </span>Kemudian mereka tiba di seberang tasik di kawasan Gerasa. <span id='dcv_5_2' class='dv'>2&#160;</span>Sebaik sahaja Yesus keluar dari perahu, seorang lelaki yang dirasuk roh jahat datang dari kuburan dan berjalan ke arahnya. <span id='dcv_5_3' class='dv'>3&#160;</span>Dia tinggal di kawasan kubur, dan sehingga masa itu tiada orang yang berjaya membelenggunya walaupun dengan rantai. <span id='dcv_5_4' class='dv'>4&#160;</span>Sudah banyak kali orang merantai tangannya dan membelenggu kakinya, tetapi dia memutuskan rantai dan meremukkan belenggu itu. Tiada orang yang cukup kuat untuk menahannya. <span id='dcv_5_5' class='dv'>5&#160;</span>Siang malam dia menjerit-jerit di kuburan dan di pergunungan, dan melukai dirinya dengan batu. <span id='dcv_5_6' class='dv'>6&#160;</span>Apabila dia nampak Yesus dari jauh, dia berlari dan bersujud di hadapannya. <span id='dcv_5_7' class='dv'>7&#160;</span>Kemudian dia menjerit dengan suara yang lantang, “Hai Yesus, Anak Tuhan Yang Maha Tinggi! Apa kena-mengena aku dengan kamu? Bersumpahlah demi Tuhan bahawa kamu tidak akan menyeksa aku.” <span id='dcv_5_8' class='dv'>8&#160;</span>Hal itu demikian kerana Yesus telah menyuruhnya, “Roh jahat, keluarlah daripada lelaki ini!” <span id='dcv_5_9' class='dv'>9&#160;</span>Yesus bertanya kepadanya, “Siapakah nama kamu?” Lalu roh jahat itu menjawab, “Nama aku Legiun<a class='fn'></a> kerana bilangan kami banyak sekali.” <span id='dcv_5_10' class='dv'>10&#160;</span>Roh-roh itu memohon berkali-kali agar Yesus tidak menghalau mereka keluar dari kawasan itu.</p></div><div id='p31' class='par'><p class='sb'><span id='dcv_5_11' class='dv'>11&#160;</span>Ketika itu ada banyak babi yang sedang makan di gunung. <span id='dcv_5_12' class='dv'>12&#160;</span>Jadi roh-roh jahat itu merayu kepadanya, “Izinkanlah kami masuk ke dalam babi-babi itu.” <span id='dcv_5_13' class='dv'>13&#160;</span>Yesus pun mengizinkan mereka berbuat demikian. Jadi mereka keluar daripada lelaki tersebut dan masuk ke dalam babi-babi itu yang jumlahnya kira-kira 2,000 ekor. Kemudian, semua babi itu meluru ke arah tebing curam dan terjun lalu mati lemas di dalam tasik. <span id='dcv_5_14' class='dv'>14&#160;</span>Orang yang menjaga kawanan babi itu melarikan diri dan melaporkan hal itu di kota dan di desa. Maka orang ramai pun datang untuk melihat apa yang terjadi. <span id='dcv_5_15' class='dv'>15&#160;</span>Mereka datang kepada Yesus dan nampak lelaki yang sebelumnya dirasuk Legiun. Mereka semua menjadi takut semasa melihatnya sedang duduk dan sudah berpakaian serta berfikiran waras. <span id='dcv_5_16' class='dv'>16&#160;</span>Tambahan lagi, orang yang telah menyaksikan kejadian itu memberitahu mereka apa yang berlaku kepada lelaki yang dirasuk roh-roh jahat itu dan apa yang berlaku kepada kawanan babi itu. <span id='dcv_5_17' class='dv'>17&#160;</span>Jadi mereka merayu kepada Yesus supaya meninggalkan kawasan mereka.</p></div><div id='p32' class='par'><p class='sb'><span id='dcv_5_18' class='dv'>18&#160;</span>Semasa Yesus menaiki perahu, lelaki yang sebelumnya dirasuk roh jahat itu merayu supaya dia dibenarkan mengikut Yesus. <span id='dcv_5_19' class='dv'>19&#160;</span>Tetapi Yesus tidak membenarkannya berbuat demikian. Dia berkata kepada lelaki itu, “Pulanglah kepada sanak saudaramu. Beritahulah mereka semua yang telah dilakukan oleh Yehuwa untukmu dan bagaimana Dia menunjukkan belas kasihan terhadapmu.” <span id='dcv_5_20' class='dv'>20&#160;</span>Lelaki itu pun pergi dan memberitahu penduduk Dekapolis<a class='fn'></a> segala-gala yang dilakukan oleh Yesus untuknya, dan semua orang di situ berasa kagum.</p></div><div id='p33' class='par'><p class='sb'><span id='dcv_5_21' class='dv'>21&#160;</span>Yesus menaiki perahu lalu kembali ke seberang tasik. Semasa dia berada di tepi tasik, ramai orang datang kepadanya. <span id='dcv_5_22' class='dv'>22&#160;</span>Salah seorang ketua rumah ibadat yang bernama Yairus datang kepadanya. Apabila dia nampak Yesus, dia bersujud di depan kakinya <span id='dcv_5_23' class='dv'>23&#160;</span>dan terus-menerus merayu, “Anak perempuanku yang masih kecil sakit tenat.<a class='fn'></a> Tolonglah datang dan letakkanlah tangan Guru atasnya supaya dia sembuh dan tidak mati.” <span id='dcv_5_24' class='dv'>24&#160;</span>Semasa Yesus pergi bersamanya, dia dihimpit oleh ramai orang yang berasak-asak mengikutnya.&#160;&#160;</p></div><div id='p34' class='par'><p class='sb'><span id='dcv_5_25' class='dv'>25&#160;</span>Di situ ada seorang wanita yang menderita masalah pendarahan selama 12 tahun. <span id='dcv_5_26' class='dv'>26&#160;</span>Dia sudah banyak menderita semasa dirawat oleh banyak doktor dan telah menghabiskan semua wangnya. Namun begitu dia tidak sembuh, malah keadaannya bertambah parah. <span id='dcv_5_27' class='dv'>27&#160;</span>Semasa wanita itu mendengar apa yang dikatakan orang tentang Yesus, dia berjalan di antara orang ramai dan menghampiri Yesus dari belakang lalu menyentuh jubah luarnya. <span id='dcv_5_28' class='dv'>28&#160;</span>Wanita itu asyik berkata, “Jika aku menyentuh jubah luarnya, aku pasti sembuh.” <span id='dcv_5_29' class='dv'>29&#160;</span>Dengan serta-merta, pendarahannya berhenti, dan wanita itu mendapati bahawa tubuhnya sudah sembuh daripada penyakit yang teruk itu.</p></div><div id='p35' class='par'><p class='sb'><span id='dcv_5_30' class='dv'>30&#160;</span>Pada saat itu juga, Yesus sedar bahawa ada kuasa yang keluar daripadanya, lalu dia berpaling kepada orang ramai dan bertanya, “Siapakah yang menyentuh jubah luarku?” <span id='dcv_5_31' class='dv'>31&#160;</span>Tetapi murid-muridnya berkata, “Orang ramai sedang menghimpit Guru. Jadi mengapa Guru bertanya, ‘Siapakah yang menyentuh aku?’” <span id='dcv_5_32' class='dv'>32&#160;</span>Yesus memandang di sekelilingnya untuk melihat siapa yang menyentuhnya. <span id='dcv_5_33' class='dv'>33&#160;</span>Wanita itu tahu apa yang telah berlaku kepada dirinya, jadi dia berasa takut dan gementar. Dia bersujud di depan Yesus dan memberitahunya segala-gala yang berlaku. <span id='dcv_5_34' class='dv'>34&#160;</span>Yesus berkata kepada wanita itu, “Hai anakku! Kamu sembuh kerana kamu beriman. Pergilah dengan damai dan sembuhlah daripada penyakitmu yang teruk itu.”</p></div><div id='p36' class='par'><p class='sb'><span id='dcv_5_35' class='dv'>35&#160;</span>Semasa Yesus sedang bercakap, beberapa orang dari rumah Yairus datang dan berkata, “Anak perempuan tuan sudah mati! Usahlah menyusahkan Guru lagi.” <span id='dcv_5_36' class='dv'>36&#160;</span>Yesus terdengar kata-kata mereka dan berkata kepada Yairus, “Janganlah bimbang. Berimanlah.” <span id='dcv_5_37' class='dv'>37&#160;</span>Selepas itu, Yesus tidak mengizinkan sesiapa pun untuk mengikutnya kecuali Petrus, Yakobus, dan Yohanes, iaitu saudara kandung Yakobus.</p></div><div id='p37' class='par'><p class='sb'><span id='dcv_5_38' class='dv'>38&#160;</span>Semasa mereka tiba di rumah Yairus, Yesus mendapati suasana di situ kecoh. Ada orang yang meratap dan menangis dengan kuat. <span id='dcv_5_39' class='dv'>39&#160;</span>Selepas dia masuk, dia berkata, “Mengapakah suasana di sini kecoh dan mengapakah kamu semua menangis? Gadis ini tidak mati, dia hanya tidur.” <span id='dcv_5_40' class='dv'>40&#160;</span>Orang di situ pun mentertawakannya. Setelah Yesus menyuruh mereka semua keluar, dia membawa ibu bapa anak itu serta murid-muridnya ke tempat anak itu berbaring. <span id='dcv_5_41' class='dv'>41&#160;</span>Dia memegang tangan gadis itu dan berkata kepadanya, <i>“Talita</i> <i>kumi,”</i> yang bererti “Gadis kecil, aku berkata kepada kamu, ‘Bangunlah!’” <span id='dcv_5_42' class='dv'>42&#160;</span>Anak perempuan itu segera bangun dan mula berjalan. (Umurnya 12 tahun.) Pada saat itu, ibu bapanya tidak dapat mengawal perasaan kerana mereka terlalu gembira. <span id='dcv_5_43' class='dv'>43&#160;</span>Tetapi Yesus berulang kali<a class='fn'></a> melarang mereka memberitahu orang lain tentang hal itu. Kemudian dia menyuruh mereka untuk memberi gadis itu makanan.</p></div></div></text>
<text chap="6"><div class='document bible' dir='ltr'><div id='p38' class='par'><p class='sb'><span id='dcv_6_1' class='dc'>6 </span>Yesus meninggalkan tempat itu lalu pergi ke kampung halamannya. Murid-muridnya juga mengikutnya. <span id='dcv_6_2' class='dv'>2&#160;</span>Pada hari Sabat, dia mengajar di rumah ibadat dan kebanyakan orang yang mendengar ajarannya berasa sangat kagum. Mereka berkata, “Dari manakah orang ini mempelajari semua hal ini? Mengapakah dia begitu bijaksana dan bagaimanakah dia mendapat kuasa untuk melakukan mukjizat sebegini? <span id='dcv_6_3' class='dv'>3&#160;</span>Bukankah dia tukang kayu itu? Bukankah dia anak Maria, dan abang kepada Yakobus, Yusuf, Yudas, dan Simon? Bukankah adik-adik perempuannya juga ada bersama kita?” Oleh itu, mereka enggan percaya kepadanya.<a class='fn'></a> <span id='dcv_6_4' class='dv'>4&#160;</span>Yesus berkata kepada mereka, “Seorang nabi dihormati di mana-mana sahaja, kecuali di kampung halamannya dan dalam kalangan sanak saudaranya serta dalam keluarganya sendiri.” <span id='dcv_6_5' class='dv'>5&#160;</span>Jadi dia tidak melakukan banyak mukjizat di situ kecuali meletakkan tangannya atas beberapa orang yang sakit dan menyembuhkan mereka. <span id='dcv_6_6' class='dv'>6&#160;</span>Yesus berasa hairan kerana mereka tidak beriman. Kemudian dia mengunjungi semua pekan di sekitar tempat itu untuk mengajar orang di situ.</p></div><div id='p39' class='par'><p class='sb'><span id='dcv_6_7' class='dv'>7&#160;</span>Dia memanggil 12 orang rasulnya, memberi mereka kuasa ke atas roh-roh jahat, lalu mengutus mereka secara berpasangan. <span id='dcv_6_8' class='dv'>8&#160;</span>Dia juga memberi mereka arahan supaya tidak membawa apa-apa untuk perjalanan mereka, seperti roti, beg makanan, atau wang tembaga dalam beg duit mereka. Mereka hanya boleh membawa sebatang tongkat, <span id='dcv_6_9' class='dv'>9&#160;</span>memakai sepasang kasut, dan mengenakan sehelai baju.<a class='fn'></a> <span id='dcv_6_10' class='dv'>10&#160;</span>Selanjutnya dia memberitahu mereka, “Setiap kali kamu memasuki sebuah rumah, tinggallah di sana sehingga kamu meninggalkan tempat itu. <span id='dcv_6_11' class='dv'>11&#160;</span>Jika orang di suatu kawasan tidak menerima kamu atau tidak mendengar kata-kata kamu, kebaskanlah debu daripada kaki kamu semasa kamu beredar sebagai amaran kepada mereka.” <span id='dcv_6_12' class='dv'>12&#160;</span>Maka mereka bertolak dan menyebarkan berita bahawa orang harus bertaubat. <span id='dcv_6_13' class='dv'>13&#160;</span>Mereka mengusir banyak roh jahat dan menyapu minyak pada ramai orang yang sakit lalu menyembuhkan mereka.</p></div><div id='p40' class='par'><p class='sb'><span id='dcv_6_14' class='dv'>14&#160;</span>Pada masa itu, nama Yesus tersebar luas, dan Raja Herodes juga mendengar tentangnya. Ramai orang berkata, “Yohanes Pembaptis telah dibangkitkan daripada kematian. Itulah sebabnya dia mempunyai kuasa untuk melakukan mukjizat.” <span id='dcv_6_15' class='dv'>15&#160;</span>Tetapi ada yang berkata, “Dia ialah Elia.” Ada juga yang berkata, “Dia ialah seorang nabi, seperti nabi pada zaman dahulu.” <span id='dcv_6_16' class='dv'>16&#160;</span>Apabila Herodes mendengar hal itu, dia berkata, “Beta telah mengarahkan agar kepala Yohanes dipancung. Sekarang dia sudah dibangkitkan.” <span id='dcv_6_17' class='dv'>17&#160;</span>Herodes telah mengahwini Herodias, isteri kepada abangnya, Filipus. Bagi menyenangkan hati Herodias, Herodes telah mengutus orang untuk menangkap Yohanes dan merantainya di dalam penjara. <span id='dcv_6_18' class='dv'>18&#160;</span>Hal ini demikian kerana Yohanes sering berkata kepada Herodes, “Tuan bersalah kerana berkahwin dengan isteri abang tuan!” <span id='dcv_6_19' class='dv'>19&#160;</span>Herodias menaruh dendam terhadap Yohanes dan mahu membunuhnya, tetapi dia tidak dapat berbuat demikian <span id='dcv_6_20' class='dv'>20&#160;</span>kerana Herodes melindungi Yohanes. Herodes takut akan Yohanes kerana Herodes tahu bahawa dia seorang lelaki yang suci dan yang melakukan apa yang benar. Setiap kali Herodes mendengar kata-kata Yohanes, dia tidak tahu apa yang harus dilakukannya. Namun dia tetap suka mendengar kata-katanya.</p></div><div id='p41' class='par'><p class='sb'><span id='dcv_6_21' class='dv'>21&#160;</span>Akhirnya peluang yang dinantikan Herodias tiba pada hari jadi Herodes. Herodes mengadakan jamuan makan untuk pegawai tinggi, ketua-ketua pasukan tentera, dan orang yang berpengaruh di Galilea. <span id='dcv_6_22' class='dv'>22&#160;</span>Anak perempuan Herodias datang dan mempersembahkan tarian yang membuat Herodes dan tetamunya gembira. Maka Raja Herodes berkata kepada gadis itu, “Mintalah apa sahaja dan beta akan memberikannya kepada anakanda.” <span id='dcv_6_23' class='dv'>23&#160;</span>Dia bahkan bersumpah kepadanya, “Apa sahaja yang anakanda minta, beta akan memberikannya, biarpun anakanda meminta separuh daripada kerajaan beta.” <span id='dcv_6_24' class='dv'>24&#160;</span>Oleh itu, gadis itu pergi kepada ibunya dan bertanya, “Apakah yang patut anakanda minta?” Ibunya berkata, “Mintalah kepala Yohanes Pembaptis.” <span id='dcv_6_25' class='dv'>25&#160;</span>Dengan segera, gadis itu menghadap raja dan memohon, “Berilah anakanda kepala Yohanes Pembaptis di atas sebuah dulang sekarang juga.” <span id='dcv_6_26' class='dv'>26&#160;</span>Hal itu membuat raja sangat sedih. Tetapi memandangkan dia telah bersumpah di hadapan semua tetamunya, dia tidak mahu menolak permintaan gadis itu. <span id='dcv_6_27' class='dv'>27&#160;</span>Maka raja segera mengarahkan pengawalnya untuk membawakan kepala Yohanes. Pengawal itu pun pergi ke penjara dan memancung kepala Yohanes. <span id='dcv_6_28' class='dv'>28&#160;</span>Dia membawa kepala Yohanes di atas sebuah dulang dan memberikannya kepada gadis itu. Lalu gadis itu memberikannya kepada ibunya. <span id='dcv_6_29' class='dv'>29&#160;</span>Selepas murid-murid Yohanes mendengar hal itu, mereka datang mengambil mayatnya lalu mengebumikannya.</p></div><div id='p42' class='par'><p class='sb'><span id='dcv_6_30' class='dv'>30&#160;</span>Para rasul berkumpul di sekeliling Yesus dan memberitahunya semua yang telah dilakukan dan diajarkan oleh mereka. <span id='dcv_6_31' class='dv'>31&#160;</span>Yesus berkata kepada mereka, “Marilah kita pergi ke suatu tempat yang sunyi untuk berehat.” Dia berkata demikian kerana terdapat begitu ramai orang yang datang dan pergi sehingga mereka langsung tidak ada masa untuk makan. <span id='dcv_6_32' class='dv'>32&#160;</span>Maka mereka menaiki perahu dan pergi ke suatu tempat yang sunyi. <span id='dcv_6_33' class='dv'>33&#160;</span>Tetapi ada orang yang nampak mereka bertolak dan ada ramai orang yang mengetahui hal ini. Maka orang dari semua kota berlari dan tiba di tempat itu terlebih dahulu. <span id='dcv_6_34' class='dv'>34&#160;</span>Apabila Yesus keluar dari perahu, dia melihat banyak orang di situ. Dia berasa kasihan terhadap mereka kerana mereka seperti biri-biri tanpa gembala. Lalu dia mula mengajarkan banyak perkara kepada mereka.</p></div><div id='p43' class='par'><p class='sb'><span id='dcv_6_35' class='dv'>35&#160;</span>Pada waktu petang, murid-muridnya datang dan berkata kepadanya, “Tempat ini terpencil dan masa sudah lewat. <span id='dcv_6_36' class='dv'>36&#160;</span>Suruhlah orang ramai pergi ke desa dan pekan yang berhampiran agar mereka dapat membeli makanan.” <span id='dcv_6_37' class='dv'>37&#160;</span>Tetapi Yesus berkata, “Kamu berilah mereka makanan.” Mereka pun bertanya, “Adakah Guru mahu kami membelanjakan 200 denari<a class='fn'></a> untuk membeli roti bagi semua orang di sini?” <span id='dcv_6_38' class='dv'>38&#160;</span>Dia berkata kepada mereka, “Pergilah dan lihat berapa banyak roti yang ada pada kamu.” Mereka pun pergi. Setelah itu, mereka berkata, “Lima ketul roti dan dua ekor ikan.” <span id='dcv_6_39' class='dv'>39&#160;</span>Kemudian dia menyuruh semua orang duduk dalam kumpulan di atas rumput hijau, <span id='dcv_6_40' class='dv'>40&#160;</span>lalu mereka pun duduk. Ada kumpulan yang mempunyai 100 orang, dan ada kumpulan yang mempunyai 50 orang. <span id='dcv_6_41' class='dv'>41&#160;</span>Dia mengambil lima ketul roti dan dua ekor ikan itu lalu menengadah ke langit dan mengucapkan syukur.<a class='fn'></a> Selepas itu, dia membahagikan roti itu dan memberikannya kepada murid-muridnya untuk diedarkan kepada orang ramai. Dia juga membahagi-bahagikan dua ekor ikan itu dan memberikannya kepada semua orang. <span id='dcv_6_42' class='dv'>42&#160;</span>Semua orang makan sampai kenyang <span id='dcv_6_43' class='dv'>43&#160;</span>dan baki roti yang dikumpulkan oleh mereka telah mengisi 12 buah bakul. Selain itu masih ada baki ikan. <span id='dcv_6_44' class='dv'>44&#160;</span>Lelaki yang makan roti berjumlah 5,000 orang.</p></div><div id='p44' class='par'><p class='sb'><span id='dcv_6_45' class='dv'>45&#160;</span>Kemudian tanpa berlengah-lengah, dia menyuruh murid-muridnya menaiki perahu terlebih dahulu dan bertolak ke seberang tasik, iaitu ke arah Betsaida. Sementara itu dia menyuruh orang ramai bersurai. <span id='dcv_6_46' class='dv'>46&#160;</span>Selepas orang ramai pergi, dia pergi ke gunung untuk berdoa. <span id='dcv_6_47' class='dv'>47&#160;</span>Perahu murid-muridnya sudah berada di tengah-tengah tasik apabila matahari terbenam, tetapi Yesus masih berada di darat seorang diri. <span id='dcv_6_48' class='dv'>48&#160;</span>Sebelum fajar menyingsing,<a class='fn'></a> dia nampak mereka bersusah payah mendayung perahu kerana angin bertiup dari arah yang bertentangan. Maka dia berjalan di atas air ke arah mereka, seolah-olah dia mahu lalu di hadapan mereka sahaja. <span id='dcv_6_49' class='dv'>49&#160;</span>Apabila mereka nampak bayang-bayang seorang lelaki berjalan di atas air, mereka menjerit. <span id='dcv_6_50' class='dv'>50&#160;</span>Mereka semua berasa takut setelah melihatnya. Tetapi Yesus segera berkata, “Ini aku. Janganlah takut!” <span id='dcv_6_51' class='dv'>51&#160;</span>Apabila dia masuk ke dalam perahu bersama mereka, angin pun reda. Mereka sangat hairan, <span id='dcv_6_52' class='dv'>52&#160;</span>kerana mereka masih belum memahami pengajaran daripada peristiwa Yesus membahagi-bahagikan roti itu. Ya, hati mereka masih tidak mengerti.</p></div><div id='p45' class='par'><p class='sb'><span id='dcv_6_53' class='dv'>53&#160;</span>Mereka menyeberangi tasik lalu tiba di Genesaret. Di situ mereka menambat perahu di tepi tasik. <span id='dcv_6_54' class='dv'>54&#160;</span>Apabila mereka keluar dari perahu, orang ramai mengenal Yesus dengan serta-merta. <span id='dcv_6_55' class='dv'>55&#160;</span>Maka, mereka berlari untuk memberitahu penduduk kawasan itu supaya mengusung orang sakit kepada Yesus. <span id='dcv_6_56' class='dv'>56&#160;</span>Tidak kira Yesus berada di pekan, di kota, atau di desa, penduduk di situ akan membawa orang yang sakit ke tempat awam.<a class='fn'></a> Mereka merayu kepadanya supaya sekurang-kurangnya diizinkan untuk menyentuh hujung jubah luarnya. Semua orang yang menyentuh hujung jubah luarnya pun sembuh.</p></div></div></text>
<text chap="7"><div class='document bible' dir='ltr'><div id='p46' class='par'><p class='sb'><span id='dcv_7_1' class='dc'>7 </span>Orang Farisi dan sebilangan jurutulis hukum yang datang dari Yerusalem berkumpul di sekeliling Yesus. <span id='dcv_7_2' class='dv'>2&#160;</span>Mereka nampak beberapa orang muridnya makan dengan tangan yang kotor, iaitu dengan tangan yang tidak dibasuh.<a class='fn'></a> <span id='dcv_7_3' class='dv'>3&#160;</span>(Sebenarnya semua orang Yahudi, termasuk orang Farisi, berpegang erat pada adat istiadat nenek moyang mereka. Oleh itu, mereka tidak akan makan selagi tidak membasuh tangan sampai ke siku. <span id='dcv_7_4' class='dv'>4&#160;</span>Apabila mereka pulang dari tempat awam,<a class='fn'></a> mereka tidak akan makan selagi tidak membersihkan diri. Mereka juga berpegang erat pada banyak adat turun-temurun yang lain, contohnya merendamkan cawan, kendi, dan bejana tembaga di dalam air.) <span id='dcv_7_5' class='dv'>5&#160;</span>Jadi orang Farisi dan jurutulis hukum di situ bertanya kepada Yesus, “Mengapakah murid-muridmu melanggar adat istiadat nenek moyang kita dan makan dengan tangan yang kotor?” <span id='dcv_7_6' class='dv'>6&#160;</span>Dia berkata kepada mereka, “Hai orang yang bermuka dua! Betapa tepatnya nubuat Yesaya tentang kamu semasa dia menulis, ‘Umat ini menghormati Aku dengan bibir mereka, tetapi hati mereka jauh daripada-Ku. <span id='dcv_7_7' class='dv'>7&#160;</span>Sia-sia sahaja mereka terus menyembah Aku, kerana mereka mengajarkan perintah manusia seolah-olah perintah itu firman-Ku.’ <span id='dcv_7_8' class='dv'>8&#160;</span>Kamu mengabaikan hukum Tuhan tetapi berpegang erat pada adat istiadat manusia.”</p></div><div id='p47' class='par'><p class='sb'><span id='dcv_7_9' class='dv'>9&#160;</span>Seterusnya dia berkata kepada mereka, “Kamu pandai mencari jalan untuk menolak hukum Tuhan supaya dapat berpegang pada adat istiadat sendiri. <span id='dcv_7_10' class='dv'>10&#160;</span>Misalnya, Musa berkata, ‘Hormatilah ibu bapa kamu,’ dan, ‘Orang yang mencaci ibu bapa harus dihukum mati.’ <span id='dcv_7_11' class='dv'>11&#160;</span>Tetapi kamu pula berkata, ‘Tidaklah salah bagi seseorang untuk berkata kepada ibu bapanya, “Apa pun yang dapat saya gunakan untuk membantu ayah dan emak sudah saya jadikan korban (iaitu persembahan yang dikhaskan untuk Tuhan).”’ <span id='dcv_7_12' class='dv'>12&#160;</span>Dengan cara itu, kamu tidak lagi mengizinkan orang itu melakukan apa-apa untuk ibu bapanya. <span id='dcv_7_13' class='dv'>13&#160;</span>Dengan ini kamu telah menjadikan firman Tuhan tidak bernilai kerana adat turun-temurun kamu. Ada banyak lagi perkara sebegini yang kamu lakukan.” <span id='dcv_7_14' class='dv'>14&#160;</span>Sekali lagi Yesus memanggil orang ramai dan berkata kepada mereka, “Hendaklah kamu semua mendengar dan memahami maknanya. <span id='dcv_7_15' class='dv'>15&#160;</span>Tiada apa-apa yang masuk ke dalam mulut seseorang dapat menajiskannya, tetapi apa yang keluar daripada seseorang itu dapat menajiskannya.” <span id='dcv_7_16' class='dv'>16<a class='fn'></a>&#160;</span>——</p></div><div id='p48' class='par'><p class='sb'><span id='dcv_7_17' class='dv'>17&#160;</span>Apabila Yesus meninggalkan orang ramai lalu masuk ke dalam sebuah rumah, murid-muridnya mula bertanya kepadanya tentang perumpamaan itu. <span id='dcv_7_18' class='dv'>18&#160;</span>Jadi dia berkata kepada mereka, “Adakah kamu semua juga tidak faham seperti mereka? Tidakkah kamu sedar bahawa tiada apa-apa yang masuk ke dalam mulut seseorang dapat menajiskannya? <span id='dcv_7_19' class='dv'>19&#160;</span>Hal ini demikian kerana apa yang masuk itu tidak masuk ke dalam hati tetapi masuk ke dalam perut lalu keluar dari tubuh.” Dengan demikian, dia menyatakan bahawa semua makanan tidak najis. <span id='dcv_7_20' class='dv'>20&#160;</span>Dia menyambung, “Apa yang keluar daripada seseorang dapat menajiskannya, <span id='dcv_7_21' class='dv'>21&#160;</span>kerana dari dalam, iaitu dari hati, timbul fikiran-fikiran jahat yang menyebabkan seseorang melakukan perbuatan seks yang tidak bermoral,<a class='fn'></a> mencuri, membunuh, <span id='dcv_7_22' class='dv'>22&#160;</span>berzina, bersikap tamak, berbuat jahat, memperdaya, berkelakuan buruk tanpa rasa malu,<a class='fn'></a> iri hati,<a class='fn'></a> mengucapkan kata-kata hinaan, bersikap sombong, dan tidak munasabah. <span id='dcv_7_23' class='dv'>23&#160;</span>Semua perkara jahat ini timbul dari dalam dan itulah yang menajiskan seseorang.”</p></div><div id='p49' class='par'><p class='sb'><span id='dcv_7_24' class='dv'>24&#160;</span>Kemudian Yesus bertolak dari situ lalu pergi ke kawasan sekitar Tirus dan Sidon. Dia memasuki sebuah rumah di situ. Dia tidak mahu sesiapa pun mengetahui bahawa dia sudah tiba, tetapi orang ramai masih mengetahuinya. <span id='dcv_7_25' class='dv'>25&#160;</span>Seorang wanita yang anak perempuannya dirasuk roh jahat mendengar tentang Yesus. Maka dia segera datang dan bersujud di depan kakinya. <span id='dcv_7_26' class='dv'>26&#160;</span>Wanita itu berbangsa Yunani dan datang dari Fenisia di Siria. Dia berkali-kali meminta Yesus untuk mengusir roh jahat itu daripada anak perempuannya. <span id='dcv_7_27' class='dv'>27&#160;</span>Tetapi Yesus berkata kepadanya, “Biarlah anak-anak makan sampai kenyang terlebih dahulu, kerana adalah tidak wajar untuk mengambil makanan anak-anak lalu melemparkannya kepada anak-anak anjing.” <span id='dcv_7_28' class='dv'>28&#160;</span>Wanita itu menjawab, “Betul Tuan, tetapi anak-anak anjing di bawah meja pun makan sisa makanan anak-anak.” <span id='dcv_7_29' class='dv'>29&#160;</span>Yesus pun berkata kepadanya, “Pulanglah. Oleh sebab kamu berkata demikian, roh jahat itu sudah keluar daripada anak perempuanmu.” <span id='dcv_7_30' class='dv'>30&#160;</span>Maka wanita itu pun pulang ke rumahnya. Dia mendapati anak kecilnya berbaring di atas katil dan roh jahat itu sudah keluar daripadanya.</p></div><div id='p50' class='par'><p class='sb'><span id='dcv_7_31' class='dv'>31&#160;</span>Yesus keluar dari kawasan Tirus dan pergi ke Tasik Galilea melalui Sidon. Semasa dia melalui kawasan Dekapolis,<a class='fn'></a> <span id='dcv_7_32' class='dv'>32&#160;</span>orang di situ membawa seorang lelaki yang pekak dan mempunyai masalah pertuturan kepadanya. Mereka merayu agar dia meletakkan tangannya atas lelaki tersebut. <span id='dcv_7_33' class='dv'>33&#160;</span>Yesus membawa lelaki itu jauh daripada orang ramai. Apabila tiada orang lain di situ, Yesus meletakkan jarinya ke dalam telinga lelaki itu. Selepas itu dia meludah dan menyentuh lidah lelaki tersebut. <span id='dcv_7_34' class='dv'>34&#160;</span>Kemudian Yesus menengadah ke langit dan menarik nafas panjang lalu berkata kepadanya, <i>“Effata,”</i> yang bererti, “Terbukalah.” <span id='dcv_7_35' class='dv'>35&#160;</span>Pada masa itu juga, daya pendengaran lelaki itu dipulihkan dan masalah pertuturannya pun tiada lagi. Dia dapat bercakap seperti biasa. <span id='dcv_7_36' class='dv'>36&#160;</span>Yesus melarang mereka memberitahu sesiapa pun tentang hal itu. Tetapi semakin dia melarang, semakin mereka menyebarkannya. <span id='dcv_7_37' class='dv'>37&#160;</span>Mereka semua sangat terpesona lalu berkata, “Alangkah hebatnya segala perbuatannya! Dia bahkan membuat orang pekak mendengar dan orang bisu bercakap.”</p></div></div></text>
<text chap="8"><div class='document bible' dir='ltr'><div id='p51' class='par'><p class='sb'><span id='dcv_8_1' class='dc'>8 </span>Pada masa itu, ramai orang berkumpul sekali lagi, dan mereka telah kehabisan makanan. Oleh itu Yesus memanggil murid-muridnya lalu berkata, <span id='dcv_8_2' class='dv'>2&#160;</span>“Aku berasa kasihan terhadap orang ramai ini. Sudah tiga hari mereka bersamaku dan sekarang mereka telah kehabisan makanan. <span id='dcv_8_3' class='dv'>3&#160;</span>Jika aku menyuruh mereka pulang dengan perut kosong, mereka mungkin akan pengsan di tengah jalan. Lagipun ada antara mereka yang datang dari jauh.” <span id='dcv_8_4' class='dv'>4&#160;</span>Tetapi murid-muridnya menjawab, “Di tempat terpencil ini, di manakah orang dapat mencari roti yang cukup supaya semua orang ini dapat makan sehingga kenyang?” <span id='dcv_8_5' class='dv'>5&#160;</span>Maka dia bertanya kepada mereka, “Berapa banyak roti yang ada pada kamu?” Mereka menjawab, “Tujuh ketul.” <span id='dcv_8_6' class='dv'>6&#160;</span>Jadi dia menyuruh orang ramai duduk di atas tanah. Kemudian dia mengambil tujuh ketul roti itu lalu mengucapkan syukur. Seterusnya dia membahagikan roti itu lalu memberikannya kepada murid-muridnya untuk diedarkan kepada orang ramai. <span id='dcv_8_7' class='dv'>7&#160;</span>Mereka juga mempunyai beberapa ekor ikan kecil. Yesus mengucapkan syukur lalu menyuruh murid-muridnya untuk mengedarkan ikan tersebut juga. <span id='dcv_8_8' class='dv'>8&#160;</span>Maka mereka makan sehingga kenyang dan baki roti yang dikumpulkan oleh mereka telah mengisi tujuh buah bakul yang besar. <span id='dcv_8_9' class='dv'>9&#160;</span>Terdapat kira-kira 4,000 orang lelaki di situ. Kemudian, dia menyuruh orang ramai pulang.</p></div><div id='p52' class='par'><p class='sb'><span id='dcv_8_10' class='dv'>10&#160;</span>Sejurus selepas itu, dia menaiki perahu bersama murid-muridnya dan tiba di kawasan Dalmanuta. <span id='dcv_8_11' class='dv'>11&#160;</span>Di sana orang Farisi datang kepada Yesus untuk berdebat dengannya. Mereka mengujinya dengan memintanya untuk menunjukkan tanda dari langit. <span id='dcv_8_12' class='dv'>12&#160;</span>Yesus berasa sangat sedih lalu berkata, “Mengapakah generasi ini meminta tanda? Sesungguhnya aku berkata: Tiada tanda yang akan diberikan kepada generasi ini.” <span id='dcv_8_13' class='dv'>13&#160;</span>Selepas itu dia meninggalkan mereka. Sekali lagi dia menaiki perahu dan pergi ke seberang tasik.</p></div><div id='p53' class='par'><p class='sb'><span id='dcv_8_14' class='dv'>14&#160;</span>Tetapi murid-muridnya lupa membawa roti dan hanya ada seketul roti dalam perahu. <span id='dcv_8_15' class='dv'>15&#160;</span>Ketika itu, Yesus memberikan amaran kepada mereka, “Berwaspadalah dan berjaga-jagalah terhadap ragi orang Farisi dan ragi Herodes.” <span id='dcv_8_16' class='dv'>16&#160;</span>Maka mereka mula bertengkar sesama sendiri kerana tidak membawa roti. <span id='dcv_8_17' class='dv'>17&#160;</span>Yesus mengetahui apa yang terjadi lalu berkata, “Mengapakah kamu bertengkar tentang roti yang kamu lupa bawa? Adakah kamu masih belum mengerti dan faham? Adakah hati kamu masih tidak mengerti? <span id='dcv_8_18' class='dv'>18&#160;</span>‘Kamu mempunyai mata, tetapi mengapa kamu tidak dapat melihat? Kamu mempunyai telinga, tetapi mengapa kamu tidak dapat mendengar?’ Tidakkah kamu ingat: <span id='dcv_8_19' class='dv'>19&#160;</span>Semasa aku membahagi-bahagikan lima ketul roti untuk 5,000 orang lelaki, baki roti yang kamu kumpulkan telah mengisi berapa buah bakul?” Mereka berkata, “Dua belas.” <span id='dcv_8_20' class='dv'>20&#160;</span>“Semasa aku membahagi-bahagikan tujuh ketul roti untuk 4,000 orang lelaki, baki roti yang kamu kumpulkan telah mengisi berapa buah bakul besar?” Mereka berkata, “Tujuh.” <span id='dcv_8_21' class='dv'>21&#160;</span>Maka dia berkata kepada mereka, “Adakah kamu masih belum faham?”</p></div><div id='p54' class='par'><p class='sb'><span id='dcv_8_22' class='dv'>22&#160;</span>Kemudian mereka tiba di Betsaida. Di situ orang ramai membawa seorang lelaki yang buta kepada Yesus dan merayunya untuk menyentuh lelaki tersebut. <span id='dcv_8_23' class='dv'>23&#160;</span>Dia memegang tangan lelaki yang buta itu lalu membawanya ke luar pekan. Selepas meludah di atas matanya, Yesus meletakkan tangannya pada lelaki itu dan bertanya, “Apakah yang dapat kamu lihat?” <span id='dcv_8_24' class='dv'>24&#160;</span>Lelaki itu memandang ke hadapan dan berkata, “Aku rasa apa yang aku nampak itu ialah manusia, tetapi mereka kelihatan seperti pokok yang berjalan ke sana sini.” <span id='dcv_8_25' class='dv'>25&#160;</span>Sekali lagi Yesus meletakkan tangannya pada mata lelaki itu, lalu penglihatannya pulih dan dia dapat melihat segala-galanya dengan jelas. <span id='dcv_8_26' class='dv'>26&#160;</span>Semasa menyuruhnya pulang, Yesus berkata, “Jangan masuk ke dalam pekan.”</p></div><div id='p55' class='par'><p class='sb'><span id='dcv_8_27' class='dv'>27&#160;</span>Selepas itu, Yesus dan murid-muridnya pergi ke pekan-pekan di Kaisarea Filipi. Dalam perjalanan, dia bertanya kepada murid-muridnya, “Menurut orang, siapakah aku?” <span id='dcv_8_28' class='dv'>28&#160;</span>Mereka menjawab, “Ada yang berkata Yohanes Pembaptis, yang lain berkata Elia, dan ada juga yang berkata Guru ialah salah seorang nabi.” <span id='dcv_8_29' class='dv'>29&#160;</span>Dia bertanya lagi kepada mereka, “Bagaimana pula dengan kamu? Menurut kamu, siapakah aku?” Petrus menjawab, “Guru ialah Kristus.” <span id='dcv_8_30' class='dv'>30&#160;</span>Kemudian dia melarang mereka memberitahu sesiapa pun tentangnya. <span id='dcv_8_31' class='dv'>31&#160;</span>Dia juga mula mengajar mereka bahawa Anak manusia mesti dianiaya dengan teruk. Para pemimpin orang Yahudi, ketua imam, dan jurutulis hukum tidak akan menerimanya. Dia akan dibunuh, tetapi tiga hari kemudian, dia akan dibangkitkan. <span id='dcv_8_32' class='dv'>32&#160;</span>Yesus mengatakan hal-hal ini dengan terus terang. Tetapi Petrus membawanya ke tepi dan mula menegurnya. <span id='dcv_8_33' class='dv'>33&#160;</span>Yesus berpaling, melihat murid-muridnya, dan menegur Petrus dengan berkata, “Jauhkanlah dirimu daripadaku, Syaitan! Fikiranmu ialah fikiran manusia, bukan fikiran Tuhan.”</p></div><div id='p56' class='par'><p class='sb'><span id='dcv_8_34' class='dv'>34&#160;</span>Yesus memanggil orang ramai dan murid-muridnya lalu berkata, “Jika sesiapa ingin mengikutku, hendaklah dia menolak kepentingan sendiri, memikul tiang seksaannya,<a class='fn'></a> dan terus mengikut aku. <span id='dcv_8_35' class='dv'>35&#160;</span>Sesiapa yang ingin menyelamatkan nyawanya akan kehilangan nyawanya, tetapi sesiapa yang kehilangan nyawanya demi aku dan demi berita baik akan menyelamatkan nyawanya. <span id='dcv_8_36' class='dv'>36&#160;</span>Sesungguhnya,&#160;apa gunanya jika seseorang memiliki seluruh dunia tetapi kehilangan nyawanya? <span id='dcv_8_37' class='dv'>37&#160;</span>Biarpun seseorang menggadaikan segala yang dimilikinya, dapatkah dia menyelamatkan nyawa sendiri? <span id='dcv_8_38' class='dv'>38&#160;</span>Generasi ini berdosa dan tidak setia kepada Tuhan.<a class='fn'></a> Dalam generasi ini, sesiapa yang berasa malu untuk menjadi muridku dan mempercayai kata-kataku, Anak manusia juga akan berasa malu untuk menerimanya semasa dia datang dengan kemuliaan yang dikurniakan oleh Bapanya bersama para malaikat yang suci.”</p></div></div></text>
<text chap="9"><div class='document bible' dir='ltr'><div id='p57' class='par'><p class='sb'><span id='dcv_9_1' class='dc'>9 </span>Dia berkata lagi kepada mereka, “Ketahuilah: Beberapa orang yang berdiri di sini tidak akan mati selagi mereka tidak melihat Kerajaan Tuhan memerintah dengan penuh kuasa.” <span id='dcv_9_2' class='dv'>2&#160;</span>Enam hari kemudian, Yesus membawa Petrus, Yakobus, dan Yohanes ke atas sebuah gunung yang tinggi. Hanya mereka berempat berada di situ. Rupa Yesus berubah di depan mereka, <span id='dcv_9_3' class='dv'>3&#160;</span>dan jubah luarnya menjadi putih bersinar-sinar. Tiada sesiapa pun di bumi yang dapat membasuh kain sehingga menjadi lebih putih daripada itu. <span id='dcv_9_4' class='dv'>4&#160;</span>Elia dan Musa juga muncul di depan mereka dan berbual-bual dengan Yesus. <span id='dcv_9_5' class='dv'>5&#160;</span>Maka Petrus berkata kepada Yesus, “Rabbi, kami berasa sangat gembira kerana dapat berada di sini. Biarlah kami mendirikan tiga buah khemah: Satu untukmu, satu untuk Musa, dan satu untuk Elia.” <span id='dcv_9_6' class='dv'>6&#160;</span>Sebenarnya Petrus tidak mengetahui apa yang harus dikatakan, kerana mereka berasa agak takut. <span id='dcv_9_7' class='dv'>7&#160;</span>Kemudian, sekepul awan terbentuk dan meliputi mereka. Kedengaran suara dari awan itu yang berkata, “Inilah Anak-Ku yang Aku kasihi. Dengarkanlah dia.” <span id='dcv_9_8' class='dv'>8&#160;</span>Namun semasa mereka memandang di sekeliling, mereka tidak nampak sesiapa pun kecuali Yesus.</p></div><div id='p58' class='par'><p class='sb'><span id='dcv_9_9' class='dv'>9&#160;</span>Semasa mereka turun dari gunung, dia melarang mereka daripada memberitahu sesiapa pun tentang apa yang telah dilihat oleh mereka sehingga Anak manusia telah dibangkitkan daripada kematian. <span id='dcv_9_10' class='dv'>10&#160;</span>Maka mereka tidak memberitahu sesiapa pun tentang hal itu. Tetapi semasa mereka bersendirian, mereka membincangkan apa yang dimaksudkan oleh Yesus semasa dia mengatakan bahawa dia akan dibangkitkan daripada kematian. <span id='dcv_9_11' class='dv'>11&#160;</span>Kemudian mereka bertanya, “Mengapakah para jurutulis hukum mengatakan bahawa Elia mesti datang terlebih dahulu?” <span id='dcv_9_12' class='dv'>12&#160;</span>Dia menjawab, “Elia memang akan datang terlebih dahulu dan memulihkan segala sesuatu. Namun mengapakah ada tertulis bahawa Anak manusia mesti mengalami banyak penderitaan dan dihina? <span id='dcv_9_13' class='dv'>13&#160;</span>Aku berkata kepada kamu: Sebenarnya Elia sudah datang. Seperti yang tertulis tentang dia, mereka memperlakukannya dengan sesuka hati.”</p></div><div id='p59' class='par'><p class='sb'><span id='dcv_9_14' class='dv'>14&#160;</span>Semasa mereka pergi kepada murid-murid yang lain, mereka mendapati murid-murid itu dikelilingi ramai orang. Para jurutulis hukum sedang berdebat dengan mereka. <span id='dcv_9_15' class='dv'>15&#160;</span>Sebaik sahaja orang ramai nampak Yesus, mereka terkejut lalu berlari untuk menemuinya. <span id='dcv_9_16' class='dv'>16&#160;</span>Oleh itu dia bertanya kepada mereka, “Kamu sedang berdebat dengan mereka tentang apa?” <span id='dcv_9_17' class='dv'>17&#160;</span>Salah seorang daripada orang ramai itu menjawab, “Guru, aku membawa anak lelakiku kepada Guru. Dia bisu kerana dirasuk roh jahat. <span id='dcv_9_18' class='dv'>18&#160;</span>Setiap kali roh jahat itu menyerangnya, anakku akan dihempaskan ke tanah. Mulutnya akan berbuih-buih dan dia akan menggertakkan giginya serta menjadi lemah. Aku meminta murid-muridmu mengusir roh itu, tetapi mereka tidak dapat melakukannya.” <span id='dcv_9_19' class='dv'>19&#160;</span>Yesus berkata kepada mereka, “Hai generasi yang tidak beriman. Berapa lamakah aku mesti terus bersama kamu? Berapa lamakah aku mesti bersabar dengan kamu? Bawalah dia kepadaku.” <span id='dcv_9_20' class='dv'>20&#160;</span>Maka mereka membawa budak lelaki itu kepadanya. Tetapi sebaik sahaja roh itu nampak Yesus, roh itu menyebabkan budak itu terkejang-kejang dan menggigil, lalu jatuh terguling-guling di tanah. Mulutnya juga berbuih. <span id='dcv_9_21' class='dv'>21&#160;</span>Maka Yesus bertanya kepada bapa budak itu, “Sudah berapa lama hal ini berlaku kepadanya?” Dia menjawab, “Sejak kecil lagi. <span id='dcv_9_22' class='dv'>22&#160;</span>Roh itu sering membuangnya ke dalam api dan air untuk membunuhnya. Tetapi jika Guru dapat menyembuhkannya, kasihanilah kami dan tolonglah kami.” <span id='dcv_9_23' class='dv'>23&#160;</span>Yesus berkata kepada dia, “Mengapakah kamu berkata, ‘Jika Guru dapat’? Tiada apa-apa yang mustahil bagi orang yang beriman.” <span id='dcv_9_24' class='dv'>24&#160;</span>Bapa budak kecil itu segera berseru, “Aku beriman! Bantulah aku untuk menguatkan imanku!”</p></div><div id='p60' class='par'><p class='sb'><span id='dcv_9_25' class='dv'>25&#160;</span>Yesus nampak bahawa orang ramai sedang berlari ke arah mereka. Maka dia menegur roh jahat itu, “Roh bisu dan pekak, aku memerintahkan kamu agar keluar daripada budak ini dan jangan memasukinya lagi!” <span id='dcv_9_26' class='dv'>26&#160;</span>Roh jahat itu menjerit dengan kuat dan menyebabkan budak itu menggigil dan terkejang-kejang. Selepas roh itu keluar, budak itu terbaring seolah-olah sudah mati. Maka kebanyakan orang di situ berkata, “Dia sudah mati!” <span id='dcv_9_27' class='dv'>27&#160;</span>Tetapi Yesus memegang tangannya dan menolongnya bangun. Maka dia pun berdiri. <span id='dcv_9_28' class='dv'>28&#160;</span>Kemudian, Yesus masuk ke dalam sebuah rumah. Semasa tiada orang lain di situ, murid-muridnya bertanya kepadanya, “Mengapakah kami tidak dapat mengusir roh jahat itu?” <span id='dcv_9_29' class='dv'>29&#160;</span>Dia menjawab, “Roh jahat sebegitu hanya dapat diusir dengan doa.”</p></div><div id='p61' class='par'><p class='sb'><span id='dcv_9_30' class='dv'>30&#160;</span>Kemudian mereka meninggalkan tempat itu dan lalu di Galilea. Yesus tidak mahu orang lain mengetahui di mana dia berada, <span id='dcv_9_31' class='dv'>31&#160;</span>kerana dia sedang mengajar murid-muridnya. Dia berkata kepada mereka, “Anak manusia akan dikhianati dan diserahkan ke dalam tangan musuhnya lalu dibunuh. Walaupun mereka membunuhnya, tiga hari kemudian dia akan bangkit daripada kematian.” <span id='dcv_9_32' class='dv'>32&#160;</span>Namun, mereka tidak memahami kata-katanya, dan mereka tidak berani bertanya kepadanya.</p></div><div id='p62' class='par'><p class='sb'><span id='dcv_9_33' class='dv'>33&#160;</span>Mereka pun tiba di Kapernaum. Ketika dia berada di dalam rumah, dia bertanya kepada mereka, “Semasa dalam perjalanan tadi, kamu semua bertengkar tentang apa?” <span id='dcv_9_34' class='dv'>34&#160;</span>Mereka diam sahaja kerana dalam perjalanan, mereka bertengkar tentang siapa antara mereka yang lebih besar. <span id='dcv_9_35' class='dv'>35&#160;</span>Jadi dia duduk dan memanggil 12 orang rasulnya lalu berkata kepada mereka, “Jika sesiapa ingin menjadi yang pertama, dia mesti menjadi yang terakhir dan menjadi hamba kepada semua.” <span id='dcv_9_36' class='dv'>36&#160;</span>Selepas itu, dia memanggil seorang anak kecil dan menyuruhnya berdiri di hadapan mereka. Yesus meletakkan tangannya di atas bahu anak itu dan berkata kepada mereka, <span id='dcv_9_37' class='dv'>37&#160;</span>“Sesiapa yang menerima seorang anak kecil seperti ini demi namaku menerima aku, dan sesiapa yang menerima aku, tidak menerima aku sahaja, tetapi juga menerima Dia yang mengutus aku.”</p></div><div id='p63' class='par'><p class='sb'><span id='dcv_9_38' class='dv'>38&#160;</span>Yohanes berkata kepadanya, “Guru, kami nampak seseorang yang menggunakan nama Guru untuk mengusir roh jahat. Kami cuba menghalangnya kerana dia bukan salah seorang daripada kita.” <span id='dcv_9_39' class='dv'>39&#160;</span>Tetapi Yesus berkata, “Janganlah halang dia kerana tiada orang yang dapat bercakap buruk tentang aku sejurus selepas melakukan mukjizat dengan menggunakan namaku. <span id='dcv_9_40' class='dv'>40&#160;</span>Sesiapa yang tidak melawan kita sedang berpihak kepada kita. <span id='dcv_9_41' class='dv'>41&#160;</span>Sesungguhnya aku berkata kepada kamu: Sesiapa yang memberi kamu secawan air untuk diminum kerana kamu milik Kristus tidak akan kehilangan ganjarannya. <span id='dcv_9_42' class='dv'>42&#160;</span>Tetapi bagi sesiapa yang menyebabkan salah seorang muridku yang bagaikan anak kecil tersandung, lebih baik jika batu kisar besar yang ditarik oleh keldai digantung pada lehernya lalu dia dibuang ke dalam laut.</p></div><div id='p64' class='par'><p class='sb'><span id='dcv_9_43' class='dv'>43&#160;</span>“Jika sebelah tangan kamu membuat kamu tersandung, potonglah tangan itu. Lebih baik kamu kehilangan sebelah tangan dan menerima kehidupan daripada memiliki dua tangan tetapi dibuang ke dalam Gehena,<a class='fn'></a> ke dalam api yang tidak dapat dipadamkan. <span id='dcv_9_44' class='dv'>44<a class='fn'></a>&#160;</span>—— <span id='dcv_9_45' class='dv'>45&#160;</span>Jika sebelah kaki kamu membuat kamu tersandung, potonglah kaki itu. Lebih baik kamu kehilangan sebelah kaki dan menerima kehidupan daripada memiliki dua kaki tetapi dibuang ke dalam Gehena.<a class='fn'></a> <span id='dcv_9_46' class='dv'>46<a class='fn'></a>&#160;</span>—— <span id='dcv_9_47' class='dv'>47&#160;</span>Begitu juga, jika sebelah mata kamu membuat kamu tersandung, cungkillah mata itu. Lebih baik kamu kehilangan sebelah mata dan menerima kehidupan daripada memiliki dua belah mata tetapi dibuang ke dalam Gehena.<a class='fn'></a> <span id='dcv_9_48' class='dv'>48&#160;</span>Ulat di sana tidak mati dan api di sana tidak padam.&#160;</p></div><div id='p65' class='par'><p class='sb'><span id='dcv_9_49' class='dv'>49&#160;</span>“Sebagaimana garam ditaburkan ke atas makanan, begitulah Tuhan akan menurunkan api ke atas semua orang.<a class='fn'></a> <span id='dcv_9_50' class='dv'>50&#160;</span>Garam itu baik, tetapi jika garam hilang rasa masinnya, apakah yang akan kamu gunakan untuk memulihkan rasanya? Maka hendaklah kamu memiliki garam dalam diri kamu, dan teruslah berdamai dengan satu sama lain.”</p></div></div></text>
<text chap="10"><div class='document bible' dir='ltr'><div id='p66' class='par'><p class='sb'><span id='dcv_10_1' class='dc'>10 </span>Kemudian Yesus bertolak dari situ dan pergi ke kawasan-kawasan sekitar sempadan Yudea di seberang Sungai Yordan. Sekali lagi, orang ramai berkumpul di sekeliling Yesus, dan seperti biasa dia mula mengajar mereka. <span id='dcv_10_2' class='dv'>2&#160;</span>Ketika itu, orang Farisi datang kepada Yesus untuk mengujinya. Mereka bertanya sama ada seseorang yang menceraikan isterinya melanggar hukum atau tidak. <span id='dcv_10_3' class='dv'>3&#160;</span>Yesus menjawab, “Apakah perintah yang diberikan oleh Musa kepada kamu?” <span id='dcv_10_4' class='dv'>4&#160;</span>Mereka berkata, “Musa membenarkan orang yang mahu menceraikan isterinya untuk menulis surat cerai.” <span id='dcv_10_5' class='dv'>5&#160;</span>Yesus berkata kepada mereka, “Musa menulis perintah itu kerana hati kamu degil. <span id='dcv_10_6' class='dv'>6&#160;</span>Tetapi sejak awal penciptaan, ‘Tuhan menciptakan lelaki dan perempuan. <span id='dcv_10_7' class='dv'>7&#160;</span>Itulah sebabnya seorang lelaki akan meninggalkan ibu bapanya, <span id='dcv_10_8' class='dv'>8&#160;</span>lalu mereka berdua akan menjadi satu.’ Dengan demikian, mereka bukan lagi dua tetapi satu. <span id='dcv_10_9' class='dv'>9&#160;</span>Oleh itu, mereka yang telah disatukan<a class='fn'></a> oleh Tuhan tidak boleh dipisahkan oleh manusia.” <span id='dcv_10_10' class='dv'>10&#160;</span>Setelah mereka berada di dalam rumah, murid-murid Yesus mula bertanya kepadanya tentang hal itu. <span id='dcv_10_11' class='dv'>11&#160;</span>Jadi dia berkata kepada mereka, “Sesiapa yang menceraikan isterinya lalu berkahwin dengan wanita lain, dia berzina dan berlaku curang terhadap isterinya, <span id='dcv_10_12' class='dv'>12&#160;</span>dan jika seorang wanita menceraikan suaminya lalu berkahwin dengan lelaki lain, dia pun berzina.”</p></div><div id='p67' class='par'><p class='sb'><span id='dcv_10_13' class='dv'>13&#160;</span>Kemudian orang mula membawa kanak-kanak kepada Yesus agar dia meletakkan tangannya atas mereka, tetapi murid-muridnya memarahi mereka. <span id='dcv_10_14' class='dv'>14&#160;</span>Ketika Yesus nampak hal itu, dia naik marah lalu berkata, “Biarlah kanak-kanak itu datang kepadaku. Jangan mencuba menghalang mereka, kerana Kerajaan Tuhan akan menjadi milik orang seperti mereka. <span id='dcv_10_15' class='dv'>15&#160;</span>Sesungguhnya aku berkata kepada kamu: Sesiapa yang tidak menerima Kerajaan Tuhan seperti seorang kanak-kanak, tidak akan masuk ke dalamnya.” <span id='dcv_10_16' class='dv'>16&#160;</span>Lalu Yesus memeluk semua kanak-kanak di situ dan mula memberkati mereka sambil meletakkan tangannya atas mereka.</p></div><div id='p68' class='par'><p class='sb'><span id='dcv_10_17' class='dv'>17&#160;</span>Semasa Yesus meneruskan perjalanannya, seorang lelaki berlari ke arahnya dan berlutut di depannya sambil bertanya, “Guru Yang Baik, apakah yang mesti aku lakukan agar aku dapat meraih kehidupan yang kekal?” <span id='dcv_10_18' class='dv'>18&#160;</span>Yesus berkata, “Mengapakah kamu mengatakan bahawa aku baik? Tiada seorang pun yang baik kecuali Tuhan. <span id='dcv_10_19' class='dv'>19&#160;</span>Kamu tahu hukum-hukum yang berikut: ‘Jangan membunuh, jangan berzina, jangan mencuri, jangan memberikan kesaksian palsu, jangan menipu, dan hormatilah ibu bapa kamu.’” <span id='dcv_10_20' class='dv'>20&#160;</span>Lelaki itu berkata, “Guru, aku sudah mematuhi semua hukum ini sejak muda.” <span id='dcv_10_21' class='dv'>21&#160;</span>Yesus memandang lelaki itu dengan penuh kasih dan berkata, “Terdapat satu lagi perkara yang perlu kamu lakukan: Pergilah dan juallah harta milik kamu lalu berikanlah wang itu kepada orang yang miskin. Dengan demikian, kamu akan mempunyai harta di syurga. Kemudian, marilah dan jadilah pengikutku.” <span id='dcv_10_22' class='dv'>22&#160;</span>Tetapi lelaki itu berasa susah hati setelah mendengar jawapan itu. Dia pergi dari situ dengan sedih kerana dia memiliki banyak harta.</p></div><div id='p69' class='par'><p class='sb'><span id='dcv_10_23' class='dv'>23&#160;</span>Yesus memandang sekelilingnya lalu berkata kepada murid-muridnya, “Alangkah susahnya bagi orang yang kaya untuk masuk ke dalam Kerajaan Tuhan!” <span id='dcv_10_24' class='dv'>24&#160;</span>Selepas mendengar kata-kata Yesus, murid-muridnya berasa hairan. Jadi Yesus berkata, “Hai anak-anakku, alangkah susahnya untuk masuk ke dalam Kerajaan Tuhan! <span id='dcv_10_25' class='dv'>25&#160;</span>Adalah lebih mudah bagi seekor unta memasuki lubang jarum daripada orang yang kaya memasuki Kerajaan Tuhan.” <span id='dcv_10_26' class='dv'>26&#160;</span>Mereka berasa semakin hairan dan berkata kepadanya,<a class='fn'></a> “Jika demikian, siapakah yang dapat diselamatkan?” <span id='dcv_10_27' class='dv'>27&#160;</span>Yesus memandang mereka lalu berkata, “Hal ini mustahil bagi manusia, tetapi tidak mustahil bagi Tuhan kerana tidak ada apa-apa yang mustahil bagi-Nya.” <span id='dcv_10_28' class='dv'>28&#160;</span>Maka Petrus berkata kepadanya, “Lihatlah! Kami sudah meninggalkan segala-galanya lalu mengikut Guru.” <span id='dcv_10_29' class='dv'>29&#160;</span>Yesus berkata, “Ketahuilah: Sesiapa yang telah meninggalkan rumah atau adik-beradik atau ibu bapa atau anak atau tanah demi aku dan demi berita baik, <span id='dcv_10_30' class='dv'>30&#160;</span>akan menerima 100 kali ganda pada zaman ini—rumah, adik-beradik, ibu, anak, dan tanah, serta penganiayaan—dan pada sistem yang akan datang,<a class='fn'></a> dia akan menerima kehidupan yang kekal. <span id='dcv_10_31' class='dv'>31&#160;</span>Tetapi ramai orang yang pertama akan menjadi yang terakhir, manakala orang yang terakhir akan menjadi yang pertama.”</p></div><div id='p70' class='par'><p class='sb'><span id='dcv_10_32' class='dv'>32&#160;</span>Semasa mereka dalam perjalanan ke Yerusalem, Yesus berjalan di hadapan mereka. Murid-muridnya berasa hairan, tetapi orang lain yang mengikut di belakang mula berasa takut. Sekali lagi dia membawa 12 orang rasulnya ke tepi dan mula memberitahu mereka tentang perkara-perkara yang akan berlaku kepadanya. Dia berkata, <span id='dcv_10_33' class='dv'>33&#160;</span>“Lihatlah! Kita sedang menuju ke Yerusalem. Di situ, Anak manusia akan diserahkan kepada ketua-ketua imam dan para jurutulis hukum. Mereka akan menjatuhkan hukuman mati ke atasnya dan menyerahkannya kepada orang daripada bangsa lain <span id='dcv_10_34' class='dv'>34&#160;</span>supaya dia diperolok-olokkan, diludahi, dicambuk, dan dibunuh. Namun, dia akan dibangkitkan tiga hari kemudian.”</p></div><div id='p71' class='par'><p class='sb'><span id='dcv_10_35' class='dv'>35&#160;</span>Selepas itu, Yakobus dan Yohanes, iaitu anak-anak Zebedeus, datang kepadanya lalu berkata, “Guru, tunaikanlah apa sahaja permintaan kami.” <span id='dcv_10_36' class='dv'>36&#160;</span>Dia bertanya, “Apakah yang kamu ingin aku lakukan untuk kamu?” <span id='dcv_10_37' class='dv'>37&#160;</span>Mereka menjawab, “Izinkanlah kami untuk duduk bersama Guru semasa Guru dimuliakan, seorang di sebelah kanan dan seorang di sebelah kiri.” <span id='dcv_10_38' class='dv'>38&#160;</span>Tetapi Yesus berkata, “Kamu tidak tahu apa yang sedang kamu minta. Sanggupkah kamu minum daripada cawan yang akan aku minum, atau menerima pembaptisan yang akan aku terima?” <span id='dcv_10_39' class='dv'>39&#160;</span>Mereka berkata kepadanya, “Kami sanggup.” Yesus pun berkata, “Kamu akan minum daripada cawan yang akan aku minum, dan kamu akan menerima pembaptisan yang akan aku terima. <span id='dcv_10_40' class='dv'>40&#160;</span>Namun, aku tidak berhak untuk menentukan siapa yang akan duduk di sebelah kanan atau kiriku. Mereka yang akan duduk di situ ditentukan oleh Bapaku.”</p></div><div id='p72' class='par'><p class='sb'><span id='dcv_10_41' class='dv'>41&#160;</span>Semasa 10 orang murid yang lain mendengar tentang hal ini, mereka marah terhadap Yakobus dan Yohanes. <span id='dcv_10_42' class='dv'>42&#160;</span>Oleh itu, Yesus memanggil mereka semua dan berkata, “Kamu tahu bahawa orang yang dianggap sebagai raja dan pembesar bangsa-bangsa lain menguasai dan mengawal rakyat mereka. <span id='dcv_10_43' class='dv'>43&#160;</span>Hal seperti itu sepatutnya tidak berlaku dalam kalangan kamu. Sebaliknya, jika sesiapa antara kamu ingin menjadi besar, dia mesti melayani kamu. <span id='dcv_10_44' class='dv'>44&#160;</span>Jika sesiapa antara kamu ingin menjadi yang pertama, dia mesti menjadi hamba kepada semua. <span id='dcv_10_45' class='dv'>45&#160;</span>Hal ini demikian kerana Anak manusia pun tidak datang untuk dilayani, tetapi untuk melayani dan menyerahkan nyawanya sebagai tebusan bagi banyak orang.”</p></div><div id='p73' class='par'><p class='sb'><span id='dcv_10_46' class='dv'>46&#160;</span>Kemudian mereka tiba di Yerikho. Semasa Yesus dan murid-muridnya meninggalkan Yerikho bersama ramai orang, terdapat seorang pengemis buta yang sedang duduk di tepi jalan. Namanya Bartimeus anak Timeus. <span id='dcv_10_47' class='dv'>47&#160;</span>Ketika dia mendengar bahawa Yesus, orang Nasaret itu, sedang lalu di situ, dia mula berseru, “Hai Yesus Anak Daud, kasihanilah aku!” <span id='dcv_10_48' class='dv'>48&#160;</span>Ramai orang dengan tegas menyuruhnya diam. Tetapi dia berseru dengan lebih kuat lagi, “Anak Daud, kasihanilah aku!” <span id='dcv_10_49' class='dv'>49&#160;</span>Jadi Yesus berhenti dan berkata, “Panggillah dia ke sini.” Lalu mereka memanggil lelaki buta itu sambil berkata, “Teguhkanlah hatimu! Bangunlah, dia sedang memanggilmu.” <span id='dcv_10_50' class='dv'>50&#160;</span>Maka lelaki buta itu membuang jubah luarnya dan segera bangun lalu pergi kepada Yesus. <span id='dcv_10_51' class='dv'>51&#160;</span>Yesus berkata kepadanya, “Apakah yang kamu ingin aku lakukan untuk kamu?” Lelaki buta itu berkata, <i>“Rabboni,</i><a class='fn'></a> pulihkanlah penglihatanku.” <span id='dcv_10_52' class='dv'>52&#160;</span>Maka Yesus berkata kepadanya, “Pergilah. Kamu sembuh kerana kamu beriman.” Dengan serta-merta penglihatannya pulih, lalu dia mula mengikut Yesus dalam perjalanannya.</p></div></div></text>
<text chap="11"><div class='document bible' dir='ltr'><div id='p74' class='par'><p class='sb'><span id='dcv_11_1' class='dc'>11 </span>Semasa mereka hampir tiba di Yerusalem, mereka pergi ke Betfagi dan Betania yang terletak di Gunung Zaitun. Yesus mengutus dua orang muridnya <span id='dcv_11_2' class='dv'>2&#160;</span>dan berkata kepada mereka, “Pergilah ke pekan yang ada di hadapan itu, dan sebaik sahaja kamu memasukinya, kamu akan menjumpai seekor anak keldai yang terikat, yang belum pernah ditunggangi orang. Lepaskanlah dan bawalah anak keldai itu kepadaku. <span id='dcv_11_3' class='dv'>3&#160;</span>Jika ada sesiapa yang berkata kepada kamu, ‘Mengapakah kamu melepaskan keldai ini?’ katakan kepadanya, ‘Tuan memerlukan keldai ini dan akan memulangkannya dengan segera.’” <span id='dcv_11_4' class='dv'>4&#160;</span>Jadi murid-murid Yesus pergi dan menjumpai seekor anak keldai terikat di depan pintu sebuah rumah yang terletak di pinggir jalan. Semasa mereka melepaskannya, <span id='dcv_11_5' class='dv'>5&#160;</span>beberapa orang yang berdiri di situ bertanya kepada mereka, “Mengapakah kamu melepaskan anak keldai ini?” <span id='dcv_11_6' class='dv'>6&#160;</span>Mereka menjawab seperti yang disuruh oleh Yesus, lalu orang di situ pun membiarkan mereka pergi.</p></div><div id='p75' class='par'><p class='sb'><span id='dcv_11_7' class='dv'>7&#160;</span>Mereka membawa anak keldai itu kepada Yesus, dan meletakkan jubah luar mereka di atas anak keldai itu. Yesus pun duduk di atasnya. <span id='dcv_11_8' class='dv'>8&#160;</span>Ramai orang membentangkan jubah luar mereka di atas jalan, yang lain pula memotong pelepah-pelepah pokok dari tepi jalan. <span id='dcv_11_9' class='dv'>9&#160;</span>Mereka yang berjalan di hadapan dan belakangnya berseru-seru, “Moga Tuhan menyelamatkan dia! Diberkatilah dia yang datang atas nama Yehuwa! <span id='dcv_11_10' class='dv'>10&#160;</span>Diberkatilah Kerajaan yang akan datang, Kerajaan Daud, bapa kami! Moga Tuhan yang di syurga menyelamatkan dia!”<a class='fn'></a> <span id='dcv_11_11' class='dv'>11&#160;</span>Yesus masuk ke Yerusalem lalu pergi ke Rumah Tuhan. Di situ, dia memandang segala sesuatu yang ada di sekelilingnya. Tetapi hari sudah senja, jadi dia pergi ke Betania bersama 12 orang rasulnya.</p></div><div id='p76' class='par'><p class='sb'><span id='dcv_11_12' class='dv'>12&#160;</span>Pada keesokan harinya, semasa mereka bertolak dari Betania, Yesus berasa lapar. <span id='dcv_11_13' class='dv'>13&#160;</span>Dari jauh dia nampak sepohon pokok ara yang sudah berdaun, dan dia pergi melihat sama ada pokok itu mempunyai buah atau tidak. Tetapi apabila dia menghampiri pokok itu, dia tidak menjumpai sebiji buah pun. Yang ada cuma daun-daun kerana masa itu bukan musim buah ara. <span id='dcv_11_14' class='dv'>14&#160;</span>Maka Yesus berkata kepada pokok itu, “Mulai sekarang dan untuk selama-lamanya, tiada orang akan makan buah daripadamu lagi.” Murid-muridnya mendengar kata-kata ini.</p></div><div id='p77' class='par'><p class='sb'><span id='dcv_11_15' class='dv'>15&#160;</span>Selepas mereka tiba di Yerusalem, Yesus masuk ke dalam Rumah Tuhan dan mula mengusir semua orang yang berjual beli di sana. Dia menterbalikkan meja para penukar wang dan bangku para penjual burung merpati. <span id='dcv_11_16' class='dv'>16&#160;</span>Dia tidak membenarkan sesiapa pun membawa apa-apa melalui Rumah Tuhan. <span id='dcv_11_17' class='dv'>17&#160;</span>Dia juga mengajar orang dengan berkata, “Bukankah ada tertulis, ‘Rumah-Ku akan disebut rumah tempat berdoa bagi semua bangsa’? Tetapi kamu telah menjadikannya sarang perompak.” <span id='dcv_11_18' class='dv'>18&#160;</span>Ketua-ketua imam dan para jurutulis hukum mendengar hal ini dan mula mencari jalan untuk membunuhnya. Namun, mereka takut padanya kerana orang ramai kagum dengan ajarannya.</p></div><div id='p78' class='par'><p class='sb'><span id='dcv_11_19' class='dv'>19&#160;</span>Apabila matahari terbenam, mereka meninggalkan kota itu. <span id='dcv_11_20' class='dv'>20&#160;</span>Awal pagi keesokan harinya, semasa dalam perjalanan, mereka nampak pokok ara itu sudah layu sehingga ke akar-akarnya. <span id='dcv_11_21' class='dv'>21&#160;</span>Petrus teringat apa yang berlaku lalu berkata, “Lihatlah! Pokok ara yang Rabbi kutuk itu sudah pun layu.” <span id='dcv_11_22' class='dv'>22&#160;</span>Lalu Yesus berkata, “Berimanlah kepada Tuhan. <span id='dcv_11_23' class='dv'>23&#160;</span>Sesungguhnya aku berkata kepada kamu: Jika seseorang berkata kepada gunung ini, ‘Terangkatlah dan terbuanglah ke dalam laut,’ hal itu memang akan terjadi sekiranya dia beriman dan tidak ragu-ragu bahawa apa yang dikatakannya akan terjadi. <span id='dcv_11_24' class='dv'>24&#160;</span>Itulah sebabnya aku berkata kepada kamu: Apa sahaja yang kamu mohon dalam doa, berimanlah bahawa kamu akan menerimanya. Maka kamu pun akan menerimanya. <span id='dcv_11_25' class='dv'>25&#160;</span>Apabila kamu berdiri untuk berdoa, ampunkanlah apa sahaja kesalahan orang lain terhadap kamu, supaya Bapa kamu yang di syurga juga mengampunkan kesalahan kamu.” <span id='dcv_11_26' class='dv'>26<a class='fn'></a>&#160;</span>——</p></div><div id='p79' class='par'><p class='sb'><span id='dcv_11_27' class='dv'>27&#160;</span>Sekali lagi mereka datang ke Yerusalem. Semasa Yesus berjalan di dalam Rumah Tuhan, para ketua imam, jurutulis hukum, dan pemimpin orang Yahudi datang kepadanya <span id='dcv_11_28' class='dv'>28&#160;</span>dan bertanya, “Dari manakah datangnya kuasamu? Siapakah yang memberi kamu kuasa untuk melakukan semua ini?” <span id='dcv_11_29' class='dv'>29&#160;</span>Yesus menjawab, “Aku juga akan tanya kamu satu soalan. Jika kamu menjawabnya, aku akan memberitahu kamu siapa yang memberi aku kuasa untuk melakukan semua ini. <span id='dcv_11_30' class='dv'>30&#160;</span>Siapakah yang memberi Yohanes kuasa untuk membaptis orang? Tuhan<a class='fn'></a> atau manusia? Jawablah soalanku.” <span id='dcv_11_31' class='dv'>31&#160;</span>Mereka mula berbincang sesama sendiri dan berkata, “Jika kita kata, ‘Tuhan,’ dia akan bertanya, ‘Jadi, mengapakah kamu tidak percaya kepadanya?’ <span id='dcv_11_32' class='dv'>32&#160;</span>Atau patutkah kita berkata, ‘Manusia’?” Namun, mereka takut berkata demikian kerana orang ramai menganggap Yohanes sebagai seorang nabi. <span id='dcv_11_33' class='dv'>33&#160;</span>Oleh itu, mereka menjawab, “Kami tidak tahu.” Maka Yesus berkata, “Kalau begitu, aku pun tidak akan memberitahu kamu siapa yang memberi aku kuasa untuk melakukan semua ini.”</p></div></div></text>
<text chap="12"><div class='document bible' dir='ltr'><div id='p80' class='par'><p class='sb'><span id='dcv_12_1' class='dc'>12 </span>Kemudian dia mula menceritakan satu perumpamaan kepada mereka. Dia berkata, “Seorang lelaki menanam anggur dan mendirikan pagar di sekeliling ladangnya. Dia juga menggali tempat untuk memerah buah anggur, dan membina sebuah menara tempat berkawal. Kemudian dia menyewakan ladang itu kepada beberapa orang peladang lalu berangkat ke luar negeri. <span id='dcv_12_2' class='dv'>2&#160;</span>Apabila musim anggur tiba, dia mengutus seorang hamba kepada para peladang itu untuk menerima sebahagian daripada hasil ladang anggur. <span id='dcv_12_3' class='dv'>3&#160;</span>Tetapi mereka menangkap hamba itu, memukulnya, dan menyuruhnya pulang dengan tangan kosong. <span id='dcv_12_4' class='dv'>4&#160;</span>Maka dia mengutus seorang hamba yang lain kepada mereka. Tetapi mereka memukul kepala hamba itu dan menghinanya. <span id='dcv_12_5' class='dv'>5&#160;</span>Lalu dia mengutus seorang lagi hamba, tetapi mereka membunuhnya. Dia mengutus banyak lagi hamba, tetapi ada yang dipukul dan ada yang dibunuh oleh mereka. <span id='dcv_12_6' class='dv'>6&#160;</span>Hanya seorang lagi yang boleh diutusnya, iaitu anak kesayangannya. Akhirnya, dia mengutus anak lelakinya kepada mereka kerana dia berfikir, ‘Mereka akan menghormati anakku.’ <span id='dcv_12_7' class='dv'>7&#160;</span>Tetapi para peladang itu bercakap sesama sendiri, ‘Ini dia pewaris ladang anggur. Mari kita bunuh dia supaya kita mendapat harta yang bakal diwarisinya!’ <span id='dcv_12_8' class='dv'>8&#160;</span>Maka mereka menangkapnya, membunuhnya, dan membuangnya ke luar ladang anggur itu. <span id='dcv_12_9' class='dv'>9&#160;</span>Apakah yang akan dilakukan oleh pemilik ladang anggur itu? Dia akan datang dan membunuh para peladang itu lalu menyewakan ladang anggurnya kepada orang lain. <span id='dcv_12_10' class='dv'>10&#160;</span>Belum pernahkah kamu membaca ayat suci ini yang menyatakan, ‘Batu yang dibuang oleh para pembina bangunan telah menjadi batu penjuru yang utama. <span id='dcv_12_11' class='dv'>11&#160;</span>Batu ini berasal daripada Yehuwa dan betapa indahnya batu ini di mata kita’?”</p></div><div id='p81' class='par'><p class='sb'><span id='dcv_12_12' class='dv'>12&#160;</span>Selepas itu, ketua-ketua imam dan jurutulis hukum mencari jalan untuk menangkap Yesus kerana mereka tahu bahawa perumpamaan itu ditujukan kepada mereka. Tetapi mereka takut terhadap orang ramai, jadi mereka meninggalkan Yesus lalu beredar.</p></div><div id='p82' class='par'><p class='sb'><span id='dcv_12_13' class='dv'>13&#160;</span>Kemudian mereka mengutus beberapa orang Farisi dan pengikut Herodes untuk memerangkap Yesus berdasarkan kata-kata yang diucapkannya. <span id='dcv_12_14' class='dv'>14&#160;</span>Apabila mereka tiba, mereka berkata, “Guru, kami tahu bahawa Guru jujur dan tidak pilih kasih. Guru tidak menghakimi seseorang berdasarkan penampilannya tetapi mengajarkan jalan Tuhan berdasarkan kebenaran. Jadi, patutkah kita membayar cukai kepala kepada Kaisar?”<a class='fn'></a> <span id='dcv_12_15' class='dv'>15&#160;</span>Yesus tahu bahawa mereka berniat jahat, jadi dia berkata kepada mereka, “Mengapakah kamu menguji aku? Tunjukkanlah satu denari<a class='fn'></a> kepadaku.” <span id='dcv_12_16' class='dv'>16&#160;</span>Mereka pun membawa satu denari kepadanya. Maka dia bertanya kepada mereka, “Muka dan gelaran siapakah ini?” Mereka menjawab, “Kaisar.” <span id='dcv_12_17' class='dv'>17&#160;</span>Yesus berkata, “Berikanlah milik Kaisar kepada Kaisar, tetapi berikanlah milik Tuhan kepada Tuhan.” Mereka sangat kagum terhadap Yesus.</p></div><div id='p83' class='par'><p class='sb'><span id='dcv_12_18' class='dv'>18&#160;</span>Orang Saduki tidak percaya bahawa orang mati akan dibangkitkan. Mereka datang kepada Yesus dan bertanya, <span id='dcv_12_19' class='dv'>19&#160;</span>“Guru, Musa menulis bahawa jika seorang lelaki mati sebelum mempunyai anak, saudara kandungnya mesti berkahwin dengan balunya supaya dia mempunyai keturunan. <span id='dcv_12_20' class='dv'>20&#160;</span>Dahulu ada tujuh orang adik-beradik. Yang sulung berkahwin lalu mati tanpa mempunyai anak. <span id='dcv_12_21' class='dv'>21&#160;</span>Maka yang kedua mengahwini balunya tetapi dia juga mati tanpa mempunyai anak, dan hal yang sama berlaku kepada yang ketiga. <span id='dcv_12_22' class='dv'>22&#160;</span>Ketujuh-tujuh adik-beradik itu mati tanpa mempunyai anak. Akhirnya, wanita itu juga mati. <span id='dcv_12_23' class='dv'>23&#160;</span>Memandangkan tujuh orang adik-beradik itu pernah berkahwin dengannya, siapakah antara mereka yang akan menjadi suaminya semasa pembangkitan nanti?” <span id='dcv_12_24' class='dv'>24&#160;</span>Yesus berkata kepada mereka, “Kamu sudah silap kerana kamu tidak mengetahui Ayat-Ayat Suci ataupun kuasa Tuhan. <span id='dcv_12_25' class='dv'>25&#160;</span>Semasa pembangkitan orang mati, lelaki dan perempuan tidak akan berkahwin, tetapi menjadi seperti malaikat di syurga. <span id='dcv_12_26' class='dv'>26&#160;</span>Berkenaan dengan pembangkitan orang mati, belum pernahkah kamu membaca kisah yang ditulis oleh Musa tentang pokok kecil yang bernyala? Tuhan berfirman kepada Musa, ‘Aku Tuhan Abraham, Tuhan Ishak, dan Tuhan Yakub.’ <span id='dcv_12_27' class='dv'>27&#160;</span>Dia ialah Tuhan orang hidup, bukan Tuhan orang mati. Kamu silap sama sekali.”</p></div><div id='p84' class='par'><p class='sb'><span id='dcv_12_28' class='dv'>28&#160;</span>Di situ ada seorang jurutulis hukum yang mendengar perbincangan mereka. Dia tahu bahawa Yesus telah menjawab mereka dengan baik. Maka dia bertanya kepada Yesus, “Guru, hukum manakah yang paling penting?” <span id='dcv_12_29' class='dv'>29&#160;</span>Yesus menjawab, “Hukum terpenting ialah: ‘Dengarlah, hai Israel! Yehuwa ialah Tuhan kita dan Yehuwalah Tuhan yang esa. <span id='dcv_12_30' class='dv'>30&#160;</span>Kamu mesti mengasihi Yehuwa, Tuhanmu, dengan segenap hati, dengan segenap jiwa, dengan segenap akal, dan dengan segenap kekuatan.’ <span id='dcv_12_31' class='dv'>31&#160;</span>Yang kedua ialah: ‘Kamu mesti mengasihi orang lain sepertimana kamu mengasihi dirimu sendiri.’ Tidak ada hukum lain yang lebih penting daripada kedua-dua hukum ini.” <span id='dcv_12_32' class='dv'>32&#160;</span>Jurutulis hukum itu berkata, “Kata-kata Guru memang bagus dan berdasarkan kebenaran. ‘Tuhan itu Esa, dan tidak ada yang lain kecuali Dia.’ <span id='dcv_12_33' class='dv'>33&#160;</span>Manusia harus mengasihi-Nya dengan segenap hati, segenap pengertian, dan segenap kekuatan. Manusia juga harus mengasihi orang lain sepertimana mereka mengasihi diri sendiri. Mematuhi kedua-dua hukum ini lebih bernilai daripada semua persembahan dan korban bakar.” <span id='dcv_12_34' class='dv'>34&#160;</span>Yesus sedar bahawa jurutulis hukum itu telah menjawab dengan bijak. Maka dia berkata, “Kamu tidak jauh daripada Kerajaan Tuhan.” Selepas itu, tiada seorang pun yang berani bertanya lagi kepada Yesus.</p></div><div id='p85' class='par'><p class='sb'><span id='dcv_12_35' class='dv'>35&#160;</span>Semasa Yesus sedang mengajar di Rumah Tuhan, dia bertanya, “Mengapakah jurutulis hukum mengatakan bahawa Kristus ialah anak Daud? <span id='dcv_12_36' class='dv'>36&#160;</span>Daud yang diilhami daya aktif Tuhan berkata, ‘Yehuwa berfirman kepada Tuanku, “Duduklah di sebelah kanan-Ku sehingga Aku meletakkan musuh-musuhmu di bawah kakimu.”’ <span id='dcv_12_37' class='dv'>37&#160;</span>Memandangkan Daud memanggil dia Tuan, bagaimana mungkin Kristus itu anak Daud?”</p></div><div id='p86' class='par'><p class='sb'>Orang ramai di situ mendengar kata-kata Yesus dengan senang hati. <span id='dcv_12_38' class='dv'>38&#160;</span>Dia terus mengajar mereka, “Berhati-hatilah terhadap jurutulis hukum yang suka berjalan-jalan dengan memakai jubah panjang dan suka menerima salam hormat di tempat awam.<a class='fn'></a> <span id='dcv_12_39' class='dv'>39&#160;</span>Mereka suka duduk di kerusi yang terdepan dalam rumah ibadat dan suka tempat yang terbaik semasa menghadiri jamuan makan. <span id='dcv_12_40' class='dv'>40&#160;</span>Mereka merampas harta milik balu, dan mereka berdoa panjang untuk dilihat orang. Mereka akan diadili dengan lebih tegas.”</p></div><div id='p87' class='par'><p class='sb'><span id='dcv_12_41' class='dv'>41&#160;</span>Kemudian, Yesus duduk menghadap peti-peti sumbangan dan mula memerhatikan orang memasukkan wang ke dalam peti-peti itu. Banyak orang kaya memasukkan banyak wang. <span id='dcv_12_42' class='dv'>42&#160;</span>Lalu seorang balu yang miskin datang dan memasukkan dua keping mata wang yang kecil,<a class='fn'></a> yang sangat rendah nilainya. <span id='dcv_12_43' class='dv'>43&#160;</span>Yesus memanggil murid-muridnya lalu berkata kepada mereka, “Ketahuilah: Apa yang dimasukkan oleh balu yang miskin ini lebih banyak daripada wang yang dimasukkan oleh semua orang ke dalam peti sumbangan. <span id='dcv_12_44' class='dv'>44&#160;</span>Hal ini demikian kerana semua orang lain memberikan persembahan daripada lebihan kekayaan mereka, tetapi wanita ini, walaupun dia sangat miskin, dia memberikan segala nafkah hidup yang ada padanya.”</p></div></div></text>
<text chap="13"><div class='document bible' dir='ltr'><div id='p88' class='par'><p class='sb'><span id='dcv_13_1' class='dc'>13 </span>Semasa Yesus keluar dari Rumah Tuhan, salah seorang muridnya berkata kepadanya, “Guru, lihatlah betapa indahnya batu-batu dan bangunan-bangunan ini!” <span id='dcv_13_2' class='dv'>2&#160;</span>Namun Yesus berkata kepadanya, “Kamu nampak bangunan-bangunan yang indah ini, bukan? Batu-batu di sini pasti dirobohkan sehingga satu batu pun tidak akan tersusun di atas batu yang lain.”</p></div><div id='p89' class='par'><p class='sb'><span id='dcv_13_3' class='dv'>3&#160;</span>Yesus duduk di atas Gunung Zaitun di tempat yang berhadapan dengan Rumah Tuhan. Ketika tiada orang lain di situ, Petrus, Yakobus, Yohanes, dan Andreas datang kepadanya dan bertanya, <span id='dcv_13_4' class='dv'>4&#160;</span>“Beritahulah kami bila hal-hal ini akan berlaku, dan apakah tanda bahawa penghujung semua ini sudah dekat?” <span id='dcv_13_5' class='dv'>5&#160;</span>Yesus mula berkata kepada mereka, “Berhati-hatilah supaya tiada orang menyesatkan kamu. <span id='dcv_13_6' class='dv'>6&#160;</span>Ramai orang akan datang dengan namaku dan berkata, ‘Akulah Kristus,’ dan menyesatkan banyak orang. <span id='dcv_13_7' class='dv'>7&#160;</span>Semasa kamu mendengar tentang peperangan di pelbagai tempat, janganlah takut. Semua perkara ini mesti berlaku, tetapi akhir masih belum tiba.</p></div><div id='p90' class='par'><p class='sb'><span id='dcv_13_8' class='dv'>8&#160;</span>“Satu bangsa akan menyerang bangsa yang lain, dan satu kerajaan akan menyerang kerajaan yang lain. Gempa bumi akan terjadi secara berturut-turut di merata tempat, dan kebuluran juga akan berlaku. Semua perkara ini hanyalah permulaan kesusahan, seperti kesakitan yang dialami oleh seorang wanita yang akan bersalin.</p></div><div id='p91' class='par'><p class='sb'><span id='dcv_13_9' class='dv'>9&#160;</span>“Kamu mesti berjaga-jaga. Orang akan membawa kamu ke mahkamah, dan kamu akan dipukul di rumah ibadat. Kamu akan dihadapkan kepada gabenor dan raja kerana aku. Maka kamu akan berpeluang untuk memberikan kesaksian kepada mereka. <span id='dcv_13_10' class='dv'>10&#160;</span>Selain itu, berita baik harus disebarkan kepada semua bangsa terlebih dahulu. <span id='dcv_13_11' class='dv'>11&#160;</span>Apabila kamu ditangkap dan dibawa ke mahkamah, janganlah khuatir tentang apa yang hendak kamu katakan. Katakanlah apa sahaja yang diberitahu oleh daya aktif Tuhan kepada kamu pada waktu itu, kerana yang berkata-kata itu bukan kamu, tetapi daya aktif Tuhan. <span id='dcv_13_12' class='dv'>12&#160;</span>Tambahan lagi, seseorang akan menyerahkan saudara kandungnya untuk dibunuh, seorang bapa akan menyerahkan anaknya untuk dibunuh, dan anak-anak akan melawan ibu bapa lalu menyerahkan mereka untuk dibunuh. <span id='dcv_13_13' class='dv'>13&#160;</span>Kamu akan dibenci oleh semua orang kerana namaku. Tetapi orang yang bertahan sehingga akhir akan diselamatkan.</p></div><div id='p92' class='par'><p class='sb'><span id='dcv_13_14' class='dv'>14&#160;</span>“Sebaik sahaja kamu nampak perkara jijik yang membawa kemusnahan berdiri di tempat yang tidak sewajarnya (hendaklah pembaca menggunakan daya penilaian untuk memahami hal ini), hendaklah mereka yang berada di Yudea&#160;melarikan diri ke kawasan pergunungan. <span id='dcv_13_15' class='dv'>15&#160;</span>Orang yang berada di bumbung rumah,<a class='fn'></a> janganlah turun atau masuk ke dalam rumah untuk mengambil barang. <span id='dcv_13_16' class='dv'>16&#160;</span>Orang yang berada di ladang pula, janganlah balik ke rumah untuk mengambil jubah luar. <span id='dcv_13_17' class='dv'>17&#160;</span>Alangkah malangnya wanita yang hamil dan ibu yang menyusui bayi pada masa itu! <span id='dcv_13_18' class='dv'>18&#160;</span>Teruslah berdoa agar hal ini tidak terjadi semasa musim sejuk, <span id='dcv_13_19' class='dv'>19&#160;</span>kerana masa itu ialah masa kesengsaraan. Kesengsaraan sebegini tidak pernah berlaku semenjak Tuhan menciptakan segala-galanya sehingga sekarang, dan tidak akan berlaku lagi. <span id='dcv_13_20' class='dv'>20&#160;</span>Sebenarnya, jika Yehuwa tidak memendekkan tempoh masa itu, tiada seorang pun yang dapat diselamatkan. Tetapi disebabkan umat-Nya yang terpilih, Dia telah memendekkan masa itu.</p></div><div id='p93' class='par'><p class='sb'><span id='dcv_13_21' class='dv'>21&#160;</span>“Ketika itu, jika ada orang berkata kepada kamu, ‘Lihatlah! Kristus di sini,’ atau, ‘Lihatlah! Dia di situ,’ janganlah kamu mempercayai mereka, <span id='dcv_13_22' class='dv'>22&#160;</span>kerana Kristus palsu dan nabi palsu akan muncul. Mereka akan melakukan keajaiban dan mukjizat agar dapat menyesatkan orang, jika mungkin umat Tuhan yang terpilih juga. <span id='dcv_13_23' class='dv'>23&#160;</span>Maka, berjaga-jagalah. Semua hal itu telah aku beritahukan kepada kamu sebelum semuanya berlaku.</p></div><div id='p94' class='par'><p class='sb'><span id='dcv_13_24' class='dv'>24&#160;</span>“Pada masa itu, selepas kesengsaraan tersebut, matahari akan menjadi gelap dan bulan tidak akan bercahaya. <span id='dcv_13_25' class='dv'>25&#160;</span>Bintang-bintang akan jatuh dari langit, dan kuasa-kuasa di langit akan digoncang. <span id='dcv_13_26' class='dv'>26&#160;</span>Kemudian, orang akan melihat Anak manusia datang dikelilingi awan dengan kemuliaan dan kuasa yang besar. <span id='dcv_13_27' class='dv'>27&#160;</span>Selepas itu, dia akan mengutus malaikat-malaikat ke empat arah mata angin untuk mengumpulkan umatnya yang terpilih dari hujung bumi ke hujung langit.</p></div><div id='p95' class='par'><p class='sb'><span id='dcv_13_28' class='dv'>28&#160;</span>“Belajarlah daripada perumpamaan tentang pokok ara: Sebaik sahaja dahan muda yang lembut mula mengeluarkan daun, kamu tahu bahawa musim panas sudah dekat. <span id='dcv_13_29' class='dv'>29&#160;</span>Demikian juga, apabila kamu melihat semua perkara ini berlaku, ketahuilah bahawa dia sudah berada di ambang pintu. <span id='dcv_13_30' class='dv'>30&#160;</span>Sesungguhnya aku berkata kepada kamu bahawa generasi ini tidak akan lenyap sehingga semua perkara ini berlaku. <span id='dcv_13_31' class='dv'>31&#160;</span>Langit dan bumi akan lenyap, tetapi kata-kataku tidak akan lenyap sama sekali.</p></div><div id='p96' class='par'><p class='sb'><span id='dcv_13_32' class='dv'>32&#160;</span>“Tiada seorang pun yang tahu hari atau waktunya,<a class='fn'></a> baik malaikat di syurga mahupun Anak. Hanya Bapa yang tahu. <span id='dcv_13_33' class='dv'>33&#160;</span>Teruslah berjaga-jaga dan teruslah berwaspada, kerana kamu tidak tahu waktu yang ditentukan oleh Tuhan. <span id='dcv_13_34' class='dv'>34&#160;</span>Keadaannya seperti seorang lelaki yang meninggalkan rumahnya lalu berangkat ke luar negeri. Sebelum bertolak, dia memberi hamba-hambanya kuasa untuk menguruskan rumahnya, memberi mereka kerja masing-masing, dan menyuruh penjaga pintu untuk terus berjaga-jaga. <span id='dcv_13_35' class='dv'>35&#160;</span>Kamu tidak tahu bila tuan rumah akan datang, sama ada pada lewat petang, atau pada tengah malam, atau pada waktu subuh,<a class='fn'></a> atau pada awal pagi.<a class='fn'></a> Maka, teruslah berjaga-jaga <span id='dcv_13_36' class='dv'>36&#160;</span>supaya dia tidak mendapati kamu sedang tidur semasa dia tiba-tiba datang. <span id='dcv_13_37' class='dv'>37&#160;</span>Apa yang aku katakan kepada kamu, aku katakan kepada semua: Teruslah berjaga-jaga.”</p></div></div></text>
<text chap="14"><div class='document bible' dir='ltr'><div id='p97' class='par'><p class='sb'><span id='dcv_14_1' class='dc'>14 </span>Dua hari lagi, Perayaan Paska<a class='fn'></a> dan Perayaan Roti Tidak Beragi akan berlangsung. Para ketua imam dan jurutulis hukum mencari jalan untuk menangkap Yesus dengan cara yang licik dan membunuhnya. <span id='dcv_14_2' class='dv'>2&#160;</span>Mereka asyik berkata, “Kita tidak patut melakukannya semasa perayaan kerana orang ramai mungkin menimbulkan huru-hara.”</p></div><div id='p98' class='par'><p class='sb'><span id='dcv_14_3' class='dv'>3&#160;</span>Kemudian, Yesus pergi ke Betania, ke rumah Simon yang dahulunya menghidap penyakit kusta. Semasa dia sedang makan, seorang wanita datang kepadanya sambil membawa sebuah botol<a class='fn'></a> berisi minyak wangi. Minyak itu sangat mahal dan merupakan minyak akar wangi yang tulen. Wanita tersebut membuka botol minyak itu dan mula menuangkannya ke atas kepala Yesus. <span id='dcv_14_4' class='dv'>4&#160;</span>Sesetengah orang di situ berkata sesama sendiri dengan marah, “Mengapakah minyak itu dibazirkan?&#160;<span id='dcv_14_5' class='dv'>5&#160;</span>Minyak wangi itu dapat dijual dengan harga lebih daripada 300 denari<a class='fn'></a> dan wangnya boleh diberikan kepada orang miskin!” Lalu mereka berasa sangat marah terhadap<a class='fn'></a> wanita itu. <span id='dcv_14_6' class='dv'>6&#160;</span>Tetapi Yesus berkata, “Janganlah ganggu wanita ini. Mengapakah kamu semua menyusahkan dia? Dia melakukan sesuatu yang baik untuk aku. <span id='dcv_14_7' class='dv'>7&#160;</span>Orang miskin sentiasa ada bersama kamu, dan kamu boleh menolong mereka bila-bila sahaja. Tetapi aku tidak akan sentiasa bersama kamu. <span id='dcv_14_8' class='dv'>8&#160;</span>Wanita ini melakukan apa yang dapat dilakukannya. Dia menuangkan minyak wangi pada tubuhku sebagai persiapan sebelum pengebumianku. <span id='dcv_14_9' class='dv'>9&#160;</span>Sesungguhnya aku berkata kepada kamu: Di mana sahaja berita baik disebarkan di seluruh dunia, perbuatan wanita ini juga akan diceritakan untuk mengenang dia.”</p></div><div id='p99' class='par'><p class='sb'><span id='dcv_14_10' class='dv'>10&#160;</span>Kemudian Yudas Iskariot, iaitu salah seorang daripada 12 orang rasul, pergi berjumpa dengan ketua-ketua imam untuk mengkhianati Yesus dan menyerahkannya kepada mereka. <span id='dcv_14_11' class='dv'>11&#160;</span>Mereka sangat gembira semasa mendengar hal itu dan berjanji untuk memberikan wang perak kepadanya. Maka Yudas mula mencari kesempatan yang baik untuk mengkhianati Yesus.</p></div><div id='p100' class='par'><p class='sb'><span id='dcv_14_12' class='dv'>12&#160;</span>Pada hari pertama Perayaan Roti Tidak Beragi, iaitu semasa orang biasanya mempersembahkan korban untuk Perayaan Paska, murid-muridnya bertanya, “Di manakah Guru mahu kami membuat persiapan untuk jamuan Paska?” <span id='dcv_14_13' class='dv'>13&#160;</span>Maka Yesus mengutus dua orang muridnya dan berkata kepada mereka, “Pergilah ke kota dan kamu akan berjumpa dengan seorang lelaki yang membawa sebuah tembikar air. Ikutlah dia <span id='dcv_14_14' class='dv'>14&#160;</span>sehingga dia masuk ke dalam sebuah rumah. Kemudian, katakanlah kepada tuan rumah itu, ‘Guru bertanya, “Di manakah bilik yang dapat aku gunakan untuk makan jamuan Paska bersama murid-muridku?”’ <span id='dcv_14_15' class='dv'>15&#160;</span>Dia akan menunjukkan sebuah bilik besar di tingkat atas yang sudah disediakan dan yang lengkap dengan perabot. Sediakanlah jamuan Paska untuk kita di situ.” <span id='dcv_14_16' class='dv'>16&#160;</span>Maka kedua-dua murid itu pergi ke kota dan mendapati semuanya berlaku seperti yang telah dikatakan oleh Yesus kepada mereka. Selepas itu, mereka membuat persiapan untuk menyambut Perayaan Paska.</p></div><div id='p101' class='par'><p class='sb'><span id='dcv_14_17' class='dv'>17&#160;</span>Selepas matahari terbenam, Yesus datang bersama 12 orang rasulnya. <span id='dcv_14_18' class='dv'>18&#160;</span>Semasa mereka duduk dan makan di meja, Yesus berkata, “Ketahuilah: Salah seorang daripada kamu yang sedang makan bersama aku akan mengkhianati aku.” <span id='dcv_14_19' class='dv'>19&#160;</span>Mereka sangat sedih, maka seorang demi seorang mula bertanya, “Adakah aku orangnya?” <span id='dcv_14_20' class='dv'>20&#160;</span>Yesus menjawab, “Dia salah seorang daripada 12 orang yang mengambil makanan daripada mangkuk yang sama dengan aku. <span id='dcv_14_21' class='dv'>21&#160;</span>Seperti yang tertulis, Anak manusia memang akan mati. Tetapi malanglah orang yang mengkhianati Anak manusia! Lebih baik jika orang itu tidak dilahirkan.”</p></div><div id='p102' class='par'><p class='sb'><span id='dcv_14_22' class='dv'>22&#160;</span>Sementara mereka makan, Yesus mengambil roti lalu mengucapkan syukur. Dia membahagikan roti itu dan memberikannya kepada mereka sambil berkata, “Ambillah. Roti ini melambangkan tubuhku.” <span id='dcv_14_23' class='dv'>23&#160;</span>Kemudian, dia mengambil sebuah cawan. Selepas mengucapkan syukur, dia memberikan cawan itu kepada mereka dan mereka semua minum daripada cawan itu. <span id='dcv_14_24' class='dv'>24&#160;</span>Dia berkata kepada mereka, “Wain dalam cawan ini melambangkan ‘darah perjanjian’ aku yang akan dicurahkan untuk banyak orang. <span id='dcv_14_25' class='dv'>25&#160;</span>Sesungguhnya aku berkata kepada kamu: Aku tidak akan minum wain lagi sehingga hari aku minum wain baru dalam Kerajaan Tuhan.” <span id='dcv_14_26' class='dv'>26&#160;</span>Akhirnya, selepas mereka menyanyikan lagu pujian,<a class='fn'></a> mereka bertolak ke Gunung Zaitun.</p></div><div id='p103' class='par'><p class='sb'><span id='dcv_14_27' class='dv'>27&#160;</span>Kemudian Yesus berkata kepada mereka, “Kamu semua akan tersandung kerana ada tertulis, ‘Aku akan membunuh gembala, dan kawanan bebirinya akan berselerak ke merata tempat.’ <span id='dcv_14_28' class='dv'>28&#160;</span>Tetapi selepas aku dibangkitkan, aku akan mendahului kamu untuk pergi ke Galilea.” <span id='dcv_14_29' class='dv'>29&#160;</span>Namun Petrus berkata kepadanya, “Walaupun mereka semua tersandung, aku tidak akan tersandung.” <span id='dcv_14_30' class='dv'>30&#160;</span>Yesus berkata kepada Petrus, “Ketahuilah: Pada malam ini juga, sebelum ayam jantan berkokok dua kali, kamu akan berkata sebanyak tiga kali bahawa kamu tidak mengenal aku.” <span id='dcv_14_31' class='dv'>31&#160;</span>Tetapi Petrus berkata dengan bersungguh-sungguh, “Biarpun aku terpaksa mati bersamamu, aku tidak akan menafikan bahawa aku mengenalmu.” Murid-murid yang lain juga mengatakan hal yang sama.</p></div><div id='p104' class='par'><p class='sb'><span id='dcv_14_32' class='dv'>32&#160;</span>Semasa mereka tiba di sebuah tempat yang bernama Getsemani, dia berkata kepada murid-muridnya, “Duduklah di sini sementara aku berdoa.” <span id='dcv_14_33' class='dv'>33&#160;</span>Dia membawa Petrus, Yakobus, dan Yohanes bersamanya. Pada masa itu, dia berasa sangat susah hati dan gelisah. <span id='dcv_14_34' class='dv'>34&#160;</span>Dia berkata kepada mereka, “Aku sedih sekali sehingga hendak mati rasanya. Teruslah berada di sini dan berjaga-jagalah.” <span id='dcv_14_35' class='dv'>35&#160;</span>Dia pergi jauh sedikit daripada mereka lalu bersujud di tanah dan mula berdoa supaya jika boleh, saat penderitaan itu dijauhkan daripadanya. <span id='dcv_14_36' class='dv'>36&#160;</span>Dia berkata, <i>“Abba,</i><a class='fn'></a> Bapa, tiada sesuatu pun yang mustahil bagi-Mu. Jauhkanlah cawan ini daripadaku. Namun, janganlah turut kehendakku, tetapi turutlah kehendak-Mu.” <span id='dcv_14_37' class='dv'>37&#160;</span>Semasa dia kembali, dia mendapati bahawa murid-muridnya sedang tidur. Maka, dia berkata kepada Petrus, “Simon, adakah kamu sedang tidur? Tidak dapatkah kamu berjaga-jaga bersama aku selama satu jam? <span id='dcv_14_38' class='dv'>38&#160;</span>Teruslah berjaga-jaga dan berdoa supaya kamu semua tidak terjerat oleh godaan. Sememangnya, hati ingin membuat apa yang benar tetapi tubuh<a class='fn'></a> lemah.” <span id='dcv_14_39' class='dv'>39&#160;</span>Sekali lagi, Yesus pergi berdoa dan mengucapkan kata-kata yang sama. <span id='dcv_14_40' class='dv'>40&#160;</span>Semasa dia kembali, sekali lagi dia mendapati bahawa mereka sedang tidur kerana kelopak mata mereka terasa sangat berat. Mereka tidak tahu apa yang harus dikatakan kepada Yesus. <span id='dcv_14_41' class='dv'>41&#160;</span>Semasa dia kembali untuk kali ketiga, dia berkata kepada mereka, “Adakah kamu masih tidur dan berehat pada saat genting ini? Cukuplah! Masanya sudah tiba! Lihatlah! Anak manusia akan dikhianati dan diserahkan ke dalam tangan pendosa. <span id='dcv_14_42' class='dv'>42&#160;</span>Bangunlah, mari kita pergi. Lihatlah! Pengkhianatku sudah dekat.”</p></div><div id='p105' class='par'><p class='sb'><span id='dcv_14_43' class='dv'>43&#160;</span>Sementara dia masih bercakap, salah seorang daripada 12 orang rasul yang bernama Yudas tiba. Bersamanya terdapat ramai orang yang membawa pedang dan belantan. Mereka diutus oleh para ketua imam, jurutulis hukum, dan pemimpin orang Yahudi. <span id='dcv_14_44' class='dv'>44&#160;</span>Pengkhianatnya telah memberi mereka satu tanda dengan berkata, “Sesiapa yang aku cium, dialah orang yang kamu cari. Tangkaplah dia dan bawalah dia dengan kawalan yang ketat.” <span id='dcv_14_45' class='dv'>45&#160;</span>Apabila Yudas tiba, dia terus menghampiri Yesus dan berkata, “Rabbi!” lalu menciumnya. <span id='dcv_14_46' class='dv'>46&#160;</span>Selepas itu, mereka menangkap Yesus. <span id='dcv_14_47' class='dv'>47&#160;</span>Tetapi, salah seorang yang berdiri di situ menghunus pedangnya dan menyerang hamba imam agung lalu mengerat telinganya. <span id='dcv_14_48' class='dv'>48&#160;</span>Kemudian Yesus berkata kepada mereka, “Adakah kamu datang dengan membawa pedang dan belantan untuk menangkap aku seperti menangkap seorang perompak? <span id='dcv_14_49' class='dv'>49&#160;</span>Tiap-tiap hari aku bersama kamu semasa aku mengajar di Rumah Tuhan. Namun, kamu tidak menangkap aku. Tetapi semua ini berlaku supaya apa yang ditulis dalam Ayat-Ayat Suci menjadi kenyataan.”</p></div><div id='p106' class='par'><p class='sb'><span id='dcv_14_50' class='dv'>50&#160;</span>Ketika itu, semua muridnya meninggalkannya lalu melarikan diri. <span id='dcv_14_51' class='dv'>51&#160;</span>Namun begitu, ada seorang lelaki muda yang mengikut Yesus dari dekat. Dia memakai sehelai kain linen yang bermutu tinggi untuk menutupi tubuhnya, tetapi apabila orang cuba menangkapnya, <span id='dcv_14_52' class='dv'>52&#160;</span>dia membuang kain linennya dan melarikan diri dengan memakai jubah dalamnya sahaja.<a class='fn'></a></p></div><div id='p107' class='par'><p class='sb'><span id='dcv_14_53' class='dv'>53&#160;</span>Kemudian, mereka membawa Yesus kepada imam agung. Semua ketua imam, pemimpin orang Yahudi, dan jurutulis hukum berkumpul di situ. <span id='dcv_14_54' class='dv'>54&#160;</span>Petrus mengikut Yesus dari jauh sehingga ke halaman dalam rumah imam agung. Dia duduk bersama hamba-hamba di situ dan memanaskan badan di depan api yang bernyala terang. <span id='dcv_14_55' class='dv'>55&#160;</span>Sementara itu, para ketua imam dan seluruh Majlis Orang Yahudi mencari bukti-bukti untuk menuduh Yesus supaya mereka dapat membunuhnya. Tetapi mereka tidak menjumpai apa-apa bukti. <span id='dcv_14_56' class='dv'>56&#160;</span>Walaupun banyak saksi palsu tampil, kesaksian mereka saling bercanggahan. <span id='dcv_14_57' class='dv'>57&#160;</span>Ada juga beberapa orang yang berdiri untuk memberikan kesaksian palsu tentangnya. Mereka berkata, <span id='dcv_14_58' class='dv'>58&#160;</span>“Kami pernah mendengar dia berkata, ‘Aku akan merobohkan Rumah Tuhan ini yang dibuat dengan tangan manusia, dan dalam masa tiga hari, aku akan membina Rumah Tuhan yang tidak dibuat dengan tangan manusia.’” <span id='dcv_14_59' class='dv'>59&#160;</span>Tetapi dalam hal ini pun kesaksian mereka saling bercanggahan.</p></div><div id='p108' class='par'><p class='sb'><span id='dcv_14_60' class='dv'>60&#160;</span>Kemudian, imam agung berdiri di tengah-tengah mereka dan bertanya kepada Yesus, “Mengapakah kamu tidak menjawab? Tidakkah kamu mendengar tuduhan yang dilontarkan terhadap kamu?” <span id='dcv_14_61' class='dv'>61&#160;</span>Tetapi Yesus terus membisu dan tidak menjawab sepatah kata pun. Sekali lagi, imam agung bertanya kepadanya, “Adakah kamu Kristus, Anak kepada Tuhan Yang Suci?” <span id='dcv_14_62' class='dv'>62&#160;</span>Maka Yesus menjawab, “Ya, dan kamu semua akan melihat Anak manusia datang atas awan di langit dan duduk di sebelah kanan Dia Yang Berkuasa.” <span id='dcv_14_63' class='dv'>63&#160;</span>Imam agung mengoyakkan jubahnya lalu berkata, “Adakah kita memerlukan saksi lagi? <span id='dcv_14_64' class='dv'>64&#160;</span>Kamu semua telah mendengar dia menghina Tuhan. Apakah keputusan kamu?”<a class='fn'></a> Mereka semua menyatakan bahawa Yesus mesti dihukum mati. <span id='dcv_14_65' class='dv'>65&#160;</span>Kemudian ada yang meludahinya dan menutup mukanya. Mereka menumbuknya dan berkata, “Buktikan bahawa kamu seorang nabi dan beritahulah kami siapa yang memukul kamu!” Para pengawal mahkamah menampar mukanya dan membawa dia pergi dari situ.</p></div><div id='p109' class='par'><p class='sb'><span id='dcv_14_66' class='dv'>66&#160;</span>Semasa Petrus berada di halaman dalam, seorang hamba perempuan imam agung datang kepadanya. <span id='dcv_14_67' class='dv'>67&#160;</span>Apabila dia nampak Petrus berdiri dekat unggun api, dia memandang Petrus lalu berkata, “Kamu juga bersama dengan Yesus, orang Nasaret itu!” <span id='dcv_14_68' class='dv'>68&#160;</span>Tetapi Petrus menafikan hal itu dan berkata, “Aku tidak kenal dia dan tidak faham apa maksud kamu.” Selepas itu, dia keluar lalu pergi ke kawasan berhampiran pagar. <span id='dcv_14_69' class='dv'>69&#160;</span>Di sana, hamba perempuan itu melihat dia lagi dan mula berkata kepada orang yang berdiri di sana, “Dia salah seorang murid Yesus.” <span id='dcv_14_70' class='dv'>70&#160;</span>Sekali lagi, Petrus menafikannya. Tidak lama kemudian, orang yang berdiri di situ berkata sekali lagi kepada Petrus, “Tentu kamu salah seorang daripada mereka kerana kamu pun orang Galilea.” <span id='dcv_14_71' class='dv'>71&#160;</span>Lalu Petrus bersumpah, “Terkutuklah aku jika aku berdusta! Aku tidak kenal lelaki yang kamu semua sebutkan itu!” <span id='dcv_14_72' class='dv'>72&#160;</span>Pada saat itu juga seekor ayam jantan berkokok untuk kali kedua. Petrus teringat bahawa Yesus sudah berkata kepadanya, “Sebelum ayam jantan berkokok dua kali, kamu akan berkata sebanyak tiga kali bahawa kamu tidak mengenal aku.” Petrus tidak dapat menahan rasa sedih lalu dia mula menangis.</p></div></div></text>
<text chap="15"><div class='document bible' dir='ltr'><div id='p110' class='par'><p class='sb'><span id='dcv_15_1' class='dc'>15 </span>Sebaik sahaja matahari terbit, ketua-ketua imam, pemimpin orang Yahudi, dan para jurutulis hukum, iaitu seluruh Majlis Orang Yahudi, mengadakan mesyuarat. Mereka mengikat tangan Yesus dan menyerahkannya kepada Pilatus. <span id='dcv_15_2' class='dv'>2&#160;</span>Pilatus bertanya kepadanya, “Adakah kamu Raja orang Yahudi?” Dia menjawab, “Kamu sendiri yang mengatakannya.” <span id='dcv_15_3' class='dv'>3&#160;</span>Memandangkan ketua-ketua imam melemparkan banyak tuduhan terhadap Yesus, <span id='dcv_15_4' class='dv'>4&#160;</span>Pilatus bertanya kepadanya sekali lagi, “Mengapakah kamu tidak menjawab? Lihatlah betapa banyaknya tuduhan yang dilemparkan oleh mereka terhadapmu.” <span id='dcv_15_5' class='dv'>5&#160;</span>Tetapi Yesus tidak menjawab apa-apa pun, sehingga Pilatus berasa sangat hairan.</p></div><div id='p111' class='par'><p class='sb'>&#160;<span id='dcv_15_6' class='dv'>6&#160;</span>Pada setiap Perayaan Paska, Pilatus biasanya membebaskan seorang tahanan yang dikehendaki orang ramai. <span id='dcv_15_7' class='dv'>7&#160;</span>Pada masa itu, ada seorang lelaki bernama Barabas yang dipenjarakan bersama para pemberontak. Mereka pernah membunuh orang semasa memberontak melawan kerajaan. <span id='dcv_15_8' class='dv'>8&#160;</span>Maka, orang ramai pun datang kepada Pilatus dan memintanya membebaskan seorang tahanan seperti yang biasa dilakukannya. <span id='dcv_15_9' class='dv'>9&#160;</span>Dia berkata kepada mereka, “Adakah kamu mahu aku membebaskan Raja orang Yahudi?” <span id='dcv_15_10' class='dv'>10&#160;</span>Sebenarnya dia tahu bahawa ketua-ketua imam menyerahkan Yesus kepadanya kerana mereka iri hati. <span id='dcv_15_11' class='dv'>11&#160;</span>Tetapi ketua-ketua imam menghasut orang ramai untuk meminta agar Barabas dibebaskan. <span id='dcv_15_12' class='dv'>12&#160;</span>Pilatus berkata kepada mereka, “Kalau begitu, apakah yang harus aku lakukan terhadap orang yang kamu gelar Raja orang Yahudi?” <span id='dcv_15_13' class='dv'>13&#160;</span>Sekali lagi mereka berteriak, “Bunuhlah dia pada tiang!” <span id='dcv_15_14' class='dv'>14&#160;</span>Pilatus berkata kepada mereka, “Mengapa? Apakah kesalahannya?” Namun mereka berteriak dengan lebih kuat lagi, “Bunuhlah dia pada tiang!” <span id='dcv_15_15' class='dv'>15&#160;</span>Pilatus ingin menyenangkan hati orang ramai, jadi dia membebaskan Barabas dan mengarahkan supaya Yesus dicambuk. Kemudian, dia menyerahkannya kepada askar-askar untuk dihukum bunuh pada tiang.</p></div><div id='p112' class='par'><p class='sb'><span id='dcv_15_16' class='dv'>16&#160;</span>Selepas itu, askar-askar membawa Yesus ke halaman dalam kediaman gabenor dan semua askar disuruh berkumpul. <span id='dcv_15_17' class='dv'>17&#160;</span>Mereka mengenakan kain ungu padanya dan membuat mahkota daripada duri lalu meletakkannya di atas kepala Yesus. <span id='dcv_15_18' class='dv'>18&#160;</span>Kemudian mereka berkata, “Salam sejahtera, hai Raja orang Yahudi!” <span id='dcv_15_19' class='dv'>19&#160;</span>Mereka juga memukul kepalanya dengan sebatang kayu dan meludahinya. Kemudian mereka melutut dan sujud di hadapannya. <span id='dcv_15_20' class='dv'>20&#160;</span>Setelah mengejek Yesus, mereka menanggalkan kain ungu itu dan mengenakan jubah luarnya padanya. Kemudian mereka membawa dia untuk dipakukan pada tiang. <span id='dcv_15_21' class='dv'>21&#160;</span>Pada masa itu, Simon yang berasal dari Kirene lalu di situ. Dia merupakan bapa kepada Aleksander dan Rufus, dan dia baru datang dari desa. Askar-askar mengarahkannya untuk mengangkat tiang seksaan<a class='fn'></a> Yesus.</p></div><div id='p113' class='par'><p class='sb'><span id='dcv_15_22' class='dv'>22&#160;</span>Kemudian mereka membawa Yesus ke sebuah tempat yang dipanggil Golgota, yang bererti “Tempat Tengkorak.” <span id='dcv_15_23' class='dv'>23&#160;</span>Di situ mereka mencuba untuk memberi dia wain yang bercampur mur yang memabukkan, tetapi dia enggan meminumnya. <span id='dcv_15_24' class='dv'>24&#160;</span>Setelah memakukannya pada tiang, mereka membahagi-bahagikan jubah luarnya dengan membuang undi untuk menentukan bahagian masing-masing. <span id='dcv_15_25' class='dv'>25&#160;</span>Mereka telah memakukannya pada tiang pada jam sembilan pagi.<a class='fn'></a> <span id='dcv_15_26' class='dv'>26&#160;</span>Di sebelah atas kepalanya tertulis tuduhan terhadapnya: “Raja orang Yahudi.” <span id='dcv_15_27' class='dv'>27&#160;</span>Mereka juga menghukum bunuh dua orang perompak pada tiang bersamanya, seorang di sebelah kanannya dan seorang lagi di sebelah kirinya. <span id='dcv_15_28' class='dv'>28<a class='fn'></a>&#160;</span>—— <span id='dcv_15_29' class='dv'>29&#160;</span>Orang yang lalu di situ mula mencemuhnya. Sambil menggelengkan kepala, mereka berkata, “Cis! Kamu berkata bahawa kamu dapat merobohkan Rumah Tuhan dan membinanya semula dalam masa tiga hari. <span id='dcv_15_30' class='dv'>30&#160;</span>Selamatkanlah dirimu sendiri dan turunlah dari tiang seksaan<a class='fn'></a> itu!” <span id='dcv_15_31' class='dv'>31&#160;</span>Dalam cara yang sama, para ketua imam dan jurutulis hukum juga mentertawakannya dan berkata sesama sendiri, “Dia menyelamatkan orang lain tetapi tidak dapat menyelamatkan dirinya sendiri! <span id='dcv_15_32' class='dv'>32&#160;</span>Biarlah Kristus, Raja orang Israel, turun dari tiang seksaan<a class='fn'></a> sekarang supaya kita melihat dan percaya kepadanya.” Bahkan perompak-perompak yang dihukum bunuh pada tiang bersamanya juga menghinanya.</p></div><div id='p114' class='par'><p class='sb'><span id='dcv_15_33' class='dv'>33&#160;</span>Dari jam 12 tengah hari<a class='fn'></a> sehingga jam 3 petang,<a class='fn'></a> seluruh bumi menjadi gelap. <span id='dcv_15_34' class='dv'>34&#160;</span>Pada jam tiga petang, Yesus berseru dengan suara yang lantang, <i>“Eli,</i> <i>Eli,</i> <i>lama</i> <i>sabakhtani?”</i> yang bermaksud, “Tuhanku, Tuhanku, mengapakah Engkau meninggalkan aku?” <span id='dcv_15_35' class='dv'>35&#160;</span>Apabila orang yang berdiri berhampirannya mendengarnya, mereka mula berkata, “Lihat! Dia sedang memanggil Elia.” <span id='dcv_15_36' class='dv'>36&#160;</span>Kemudian ada orang berlari untuk merendamkan span ke dalam wain masam. Dia menggunakan sebatang kayu untuk menghulurkan span itu kepada Yesus supaya dia dapat minum. Dia berkata, “Biarkan dia! Mari kita lihat sama ada Elia akan datang untuk menyelamatkannya atau tidak.” <span id='dcv_15_37' class='dv'>37&#160;</span>Tetapi Yesus berseru dengan suara yang lantang lalu menghembuskan nafasnya yang terakhir. <span id='dcv_15_38' class='dv'>38&#160;</span>Ketika itu, tirai di Rumah Tuhan koyak menjadi dua dari atas sampai ke bawah. <span id='dcv_15_39' class='dv'>39&#160;</span>Semasa pegawai tentera yang berdiri di depan Yesus melihat semua perkara yang berlaku semasa Yesus mati, pegawai itu berkata, “Lelaki ini sememangnya Anak Tuhan.”</p></div><div id='p115' class='par'><p class='sb'><span id='dcv_15_40' class='dv'>40&#160;</span>Di situ ada juga wanita-wanita yang sedang memandang dari jauh, termasuk Maria Magdalena, Maria, iaitu ibu kepada Yakobus kecil dan Yoses, dan juga Salome. <span id='dcv_15_41' class='dv'>41&#160;</span>Merekalah yang selalu mengikut Yesus dan menolongnya semasa dia berada di Galilea. Selain itu, ada ramai lagi wanita yang telah datang ke Yerusalem bersama Yesus.</p></div><div id='p116' class='par'><p class='sb'><span id='dcv_15_42' class='dv'>42&#160;</span>Memandangkan hari sudah petang, dan hari itu ialah hari Persiapan, iaitu hari sebelum Sabat, <span id='dcv_15_43' class='dv'>43&#160;</span>Yusuf dari Arimatea datang ke situ. Dia seorang ahli Majlis Orang Yahudi yang dihormati, dan dia juga sedang menantikan Kerajaan Tuhan. Dengan berani, dia menghadap Pilatus dan meminta mayat Yesus. <span id='dcv_15_44' class='dv'>44&#160;</span>Tetapi Pilatus ingin tahu sama ada Yesus sudah mati. Jadi, dia memanggil pegawai tenteranya dan bertanya sama ada Yesus sudah mati. <span id='dcv_15_45' class='dv'>45&#160;</span>Setelah mendapatkan pengesahan daripada pegawai tentera itu, dia mengizinkan Yusuf mengambil mayat Yesus. <span id='dcv_15_46' class='dv'>46&#160;</span>Yusuf membeli kain linen yang bermutu tinggi dan menurunkan mayat Yesus. Kemudian, dia membalutnya dengan kain linen itu dan meletakkan mayat Yesus dalam sebuah makam yang digali di bukit batu. Selepas itu, dia menggulingkan sebuah batu ke depan pintu masuk makam. <span id='dcv_15_47' class='dv'>47&#160;</span>Tetapi Maria Magdalena dan Maria, iaitu ibu Yoses, terus memperhatikan tempat mayat Yesus diletakkan.</p></div></div></text>
<text chap="16"><div class='document bible' dir='ltr'><div id='p117' class='par'><p class='sb'><span id='dcv_16_1' class='dc'>16 </span>Setelah hari Sabat berlalu, Maria Magdalena, Maria, iaitu ibu kepada Yakobus, dan juga Salome membeli bahan-bahan wangi supaya mereka dapat pergi ke makam Yesus untuk melumuri mayatnya. <span id='dcv_16_2' class='dv'>2&#160;</span>Mereka bertolak pada awal pagi hari Ahad,<a class='fn'></a> dan tiba di makam semasa matahari terbit. <span id='dcv_16_3' class='dv'>3&#160;</span>Mereka berkata sesama sendiri, “Siapakah yang akan menggulingkan batu penutup makam ke tepi untuk kita?” <span id='dcv_16_4' class='dv'>4&#160;</span>Tetapi semasa mereka melihat ke arah pintu makam, mereka nampak bahawa batu penutup yang sangat besar itu telah digulingkan ke tepi. <span id='dcv_16_5' class='dv'>5&#160;</span>Semasa mereka masuk ke dalam makam, mereka terkejut kerana nampak seorang pemuda yang berjubah putih sedang duduk di sebelah kanan makam. <span id='dcv_16_6' class='dv'>6&#160;</span>Dia berkata kepada mereka, “Janganlah takut. Aku tahu bahawa kamu sedang mencari Yesus orang Nasaret yang dihukum bunuh pada tiang. Dia sudah dibangkitkan. Dia tidak ada di sini. Lihat! Di sinilah mereka meletakkan mayatnya. <span id='dcv_16_7' class='dv'>7&#160;</span>Pergilah dan beritahulah Petrus dan murid-murid Yesus, ‘Sekarang dia dalam perjalanan ke Galilea, dan kamu akan menjumpainya di sana, seperti yang telah dikatakannya kepada kamu.’” <span id='dcv_16_8' class='dv'>8&#160;</span>Mereka berasa hairan dan menggigil ketakutan. Apabila mereka keluar dari makam itu, mereka terus berlari dari situ. Mereka tidak berkata apa-apa kepada sesiapa pun, kerana mereka takut.<a class='fn'></a></p></div></div></text>
</bible>
